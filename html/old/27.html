<!DOCTYPE html>
<html lang="bg">
	<head>
		<meta charset="UTF-8"/>
		<meta name="viewport" content="width=device-width, initial-scale=1.0"/>
		<title>27. Книга Премъдрост на Иисуса, син Сирахов</title>
	</head>
	<body>
		<div class="container" style="--line-height: 1.6em; --letter-spacing: -0.03em; --word-spacing: -0.05em; --text-alignment: start; --block-img-margin-right: unset; --block-img-margin-left: unset;" lang="bg" dir="ltr">
			<div class="header reader-header reader-show-element">
				<a class="domain reader-domain" href="https://bg-patriarshia.bg/bible-old-testament-27">bg-patriarshia.bg</a>
				<div class="domain-border"></div>
				<h1 class="reader-title">27. Книга Премъдрост на Иисуса, син Сирахов</h1>
				<div class="credits reader-credits"></div>
				<div class="meta-data">
					<div class="reader-estimated-time" data-l10n-args="{&quot;range&quot;:&quot;121–154&quot;,&quot;rangePlural&quot;:&quot;other&quot;}" data-l10n-id="about-reader-estimated-read-time" dir="ltr">121–154 minutes</div>
				</div>
			</div>

			<hr>

			<div class="content">
				<div class="moz-reader-content reader-show-element"><div id="readability-page-1" class="page"><div>

							<p><strong><a href="#Предисловие">Предисловие</a>&nbsp; Глава: <a href="#1">1</a>&nbsp; <a href="#2">2</a>&nbsp; <a href="#3">3</a>&nbsp; <a href="#4">4</a>&nbsp; <a href="#5">5</a>&nbsp; <a href="#6">6</a>&nbsp; <a href="#7">7</a>&nbsp; <a href="#8">8</a>&nbsp; <a href="#9">9</a>&nbsp; <a href="#10">10</a>&nbsp; <a href="#11">11</a>&nbsp; <a href="#12">12</a>&nbsp; <a href="#13">13</a>&nbsp; <a href="#14">14</a>&nbsp; <a href="#15">15</a>&nbsp; <a href="#16">16</a>&nbsp; <a href="#17">17</a>&nbsp; <a href="#18">18</a>&nbsp; <a href="#19">19</a>&nbsp; <a href="#20">20</a>&nbsp; <a href="#21">21</a>&nbsp; <a href="#22">22</a>&nbsp; <a href="#23">23</a>&nbsp; <a href="#24">24</a>&nbsp; <a href="#25">25</a>&nbsp; <a href="#26">26</a>&nbsp; <a href="#27">27</a>&nbsp; <a href="#28">28</a>&nbsp; <a href="#29">29</a>&nbsp; <a href="#30">30</a>&nbsp; <a href="#31">31</a>&nbsp; <a href="#32">32</a>&nbsp; <a href="#33">33</a>&nbsp; <a href="#34">34</a>&nbsp; <a href="#35">35</a>&nbsp; <a href="#36">36</a>&nbsp; <a href="#37">37</a>&nbsp; <a href="#38">38</a>&nbsp; <a href="#39">39</a>&nbsp; <a href="#40">40</a>&nbsp; <a href="#41">41</a>&nbsp; <a href="#42">42</a>&nbsp; <a href="#43">43</a>&nbsp; <a href="#44">44</a>&nbsp; <a href="#45">45</a>&nbsp; <a href="#46">46</a>&nbsp; <a href="#47">47</a>&nbsp; <a href="#48">48</a>&nbsp; <a href="#49">49</a>&nbsp; <a href="#50">50</a>&nbsp; <a href="#51">51</a></strong></p>
							<p><strong><a name="Предисловие"></a>ПРЕДИСЛОВИЕ</strong></p>
							<p>Много и велики неща са ми предадени чрез Закона, Пророците и последвалите ги други Писани0я. Заради знанието и мъдростта в тях трябва да възхваляваме Израиля.ПредиОВИЕкоито ще могат да ги четат, не трябва да остават само за себе си образовани. Като проявяват любознателност, те трябва да бъдат полезни със слово и писание и за ония, които са в чужбина.</p>
							<p>Моят дядо Иисус се отдавал твърде много в четене Закона, Пророците и други отечески книги. След като добил достатъчно опитност чрез тях, решил и сам да напише нещо за това, което се отнася до образованието и мъдростта, та ученолюбивите, усвоили тия неща, да могат все повече да напредват в живота според закона.</p>
							<p>Моля ви да ги четете благосклонно и внимателно, а също и да бъдете снизходителни, ако някъде би изглеждало, че не сме могли да се справим при превода на изразите, трудолюбиво съставени от други. Защото казаното на еврейски няма съвсем същата сила, когато е преведено на друг език. И не само тази книга, но и самият Закон, Пророците и останалите свещени книги имат немалко различие при четенето им в първообраза.</p>
							<p>В тридесет и осмата година от царуването на Птоломей Евергет пристигнах в Египет и дълго време останах там. Намерих голямо различие в образованието. Сметнах, че е твърде необходимо и сам да прибавя известно старание и трудолюбие, за да преведа споменатата по-горе книга. Приложих голямо бодърствуване и умение в продължение на дълго време, за да доведа докрай издаването на книгата за онези преселници, които желаят да бъдат ученолюбиви и да си подготвят нравите тъй, че да живеят в съгласие със закона.</p>
							<p><strong><a name="1"></a>ГЛАВА 1.</strong></p>

							<p>1. Всяка премъдрост е от Господа и с Него пребъдва вовеки.</p>
							<p>2. Кой ще изброи морския пясък, дъждовните капки и дните на вечността?</p>
							<p>3. Кой ще изследва височината на небето и ширината на земята, бездната и премъдростта?</p>
							<p>4. От всичко най-напред е произлязла премъдростта, и разбирането на мъдростта е отвека.</p>
							<p>5. Извор на премъдростта е словото на Бога Всевишни, и нейните шествия са вечни заповеди.</p>
							<p>6. Кому е открит коренът на премъдростта? и кой е познал нейното изкуство?</p>
							<p>7. Един е премъдър, твърде страшен - седещият на Своя престол Господ.</p>
							<p>8. Той я произведе и видя, измери я</p>
							<p>9. и я изля върху всичките Си дела</p>
							<p>10. и върху всяка плът наспоред Своя дар, и най-вече надари с нея ония, които Го обичат.</p>
							<p>11. Страхът Господен е слава и чест, веселие и венец на радостта.</p>
							<p>12. Страхът Господен ще услади сърцето и ще даде веселие, радост и дългоденствие.</p>
							<p>13. Ономува, който се бои от Господа, добре ще бъде най-накрай, и в деня на смъртта си ще получи благословение. Страхът Господен е дар от Господа и поставя в пътеките на любовта.</p>
							<p>14. Любовта към Господа е славна премъдрост, и към които Той благоволи, разделя я по Свое усмотрение.</p>
							<p>15. Начало на премъдростта е да се боиш от Бога, и с верните тя се образува заедно в утробата. Между човеците тя си е утвърдила вечно основание и на тяхното семе ще се довери.</p>
							<p>16. Пълнота на премъдростта е да се боиш от Господа; тя напоява човеците с плодовете си:</p>
							<p>17. цялата им къща ще напълни с всичко, що желаят, и клетовете им - със своите произведения.</p>
							<p>18. Венец на премъдростта е страхът Господен, който произвежда мир и невредимо здраве; но едното и другото са дарове от Бога, Който разпространява славата на ония, що Го обичат.</p>
							<p>19. Той я видя и измери, проля като дъжд разбиране и разумно знание и възвиси славата на ония, които я притежават.</p>
							<p>20. Корен на премъдростта е да се боиш от Господа, а нейните клони са дългоденствие.</p>
							<p>21. Страхът Господен отпъжда греховете; а който няма страх, не може да се оправдае.</p>
							<p>22. Несправедлив гняв не може да бъде оправдан, защото самото движение на гнева е падение за човека.</p>
							<p>23. Търпеливият до време ще се удържи и после се възнаграждава с веселие.</p>
							<p>24. До време той ще скрие думите си и устата на верните ще разкажат за неговото благоразумие.</p>
							<p>25. В съкровищницата на премъдростта са притчите на разума, а на грешника страхът Господен е омразен.</p>
							<p>26. Ако желаеш премъдростта, пази заповедите, и Господ ще ти я даде,</p>
							<p>27. защото премъдрост и знание е страхът пред Господа, и благоугода Нему е вярата и кротостта.</p>
							<p>28. Не бъди недоверчив към страха пред Господа и не пристъпвай към Него с раздвоено сърце.</p>
							<p>29. Недей лицемери пред устата на другите и бъди внимателен към своите уста.</p>
							<p>30. Не се надигай, за да не паднеш и да не навлечеш безчестие на душата си, защото Господ ще открие твоите тайни и ще те унизи сред събранието, задето не си пристъпил искрено към страха Господен, и задето сърцето ти е пълно с лукавство.</p>
							<p><strong><a name="2"></a>ГЛАВА 2.</strong></p>

							<p>1. Синко, кога пристъпваш да служиш Господу Богу, приготви душата си за изкушение:</p>
							<p>2. оправи сърцето си и бъди твърд, и не се смущавай във време на посещение от Бога;</p>
							<p>3. прилепи се към Него и не отстъпвай, та най-накрая да се възвеличиш.</p>
							<p>4. Приемай на драго сърце всичко, що и да ти се случи и в промените на твоето унижение бъди търпелив,</p>
							<p>5. защото златото се изпитва в огън, а угодните Богу люде - в горнилото на унижението.</p>
							<p>6. Вярвай Му, и Той ще те защити; оправи пътищата си, и Нему се уповавай.</p>
							<p>7. Вие, които се боите от Господа, очаквайте Неговите милости и не се отклонявайте от Него, за да не паднете.</p>
							<p>8. Вие, които се боите от Господа, вярвайте Му, и наградата ви няма да пропадне.</p>
							<p>9. Вие, които се боите от Господа, надявайте се за добро, за радост вечна и милости.</p>
							<p>10. Погледнете на древните родове и вижте: кой е вярвал Господу, и е бил посрамен? или кой е пребъдвал в страха Му, и е бил оставен? или кой е викал към Него, и Той го е презрял?</p>
							<p>11. Защото Господ е състрадателен и милостив, прощава греховете и спасява във време на скръб.</p>
							<p>12. Горко на плашливи сърца и на ослабени ръце и на грешник, който ходи по две пътеки!</p>
							<p>13. Горко на разслабено сърце! защото то не вярва, и за това не ще бъде защитено.</p>
							<p>14. Горко вам, които сте изгубили търпение! какво ще правите, кога ви Господ посети?</p>
							<p>15. Които се боят от Господа, не ще бъдат недоверчиви към думите Му, и които Го обичат, ще спазят Неговите пътища.</p>
							<p>16. Които се боят от Господа, ще търсят Неговото благоволение, и които Го обичат, ще се наситят със закона.</p>
							<p>17. Които се боят от Господа, ще приготвят сърцата си и ще смирят пред Него душите си, думайки:</p>
							<p>18. да паднем в ръцете на Господа, а не в ръцете на човеци, защото каквото е Неговото величие, такава е и Неговата милост.</p>
							<p><strong><a name="3"></a>ГЛАВА 3.</strong></p>

							<p>1. Деца, послушайте мене, който съм баща, и постъпвайте така, за да се спасите,</p>
							<p>2. защото Господ е възвисил бащата над децата и е утвърдил майчин съд над синовете.</p>
							<p>3. Който почита баща си, ще се очисти от грехове,</p>
							<p>4. и който уважава майка си, е като оня, който придобива съкровища.</p>
							<p>5. Който почита баща си, ще има радост от децата си и в деня на своята молитва ще бъде чут.</p>
							<p>6. Който уважава баща си, ще дългоденствува, и който слуша Господа, ще успокои майка си.</p>
							<p>7. Който се бои от Господа, ще почете баща си и като на господари ще послужи на тия, които са го родили.</p>
							<p>8. С дела и думи почитай баща си и майка си, за да ти дойде от тях благословия,</p>
							<p>9. защото бащина благословия утвърдява домовете на децата, а майчина клетва разрушава до основа.</p>
							<p>10. Не търси слава в безчестието на баща си, защото безчестието на баща ти за тебе не е слава.</p>
							<p>11. Славата на човека е от честта на баща му, и майка в безславие е позор за децата.</p>
							<p>12. Синко, прибери баща си в старостта му и не го огорчавай през живота му.</p>
							<p>13. Ако и да е отслабнал по ум, имай снизхождение и го не пренебрегвай, кога си в пълна сила,</p>
							<p>14. защото милосърдие към баща не ще бъде забравено; въпреки всичките ти грехове твоето благосъстояние ще се увеличи.</p>
							<p>15. В деня на твоята скръб ще си спомнят за тебе: както лед от топлина, тъй и твоите грехове ще се разтопят.</p>
							<p>16. Който остави баща си, той е също като богохулник, и проклет от Господа е оня, който дразни майка си.</p>
							<p>17. Синко, карай работите си с кротост, и ще бъдеш обичан от човек богоугоден.</p>
							<p>18. Колкото си велик, толкова се смирявай, и ще намериш благодат у Господа.</p>
							<p>19. Много има високи и славни, ала тайните се откриват на смирени,</p>
							<p>20. защото голямо е могъществото на Господа, и Той от смирените се прославя.</p>
							<p>21. Не търси това, що е за тебе извънредно трудно, и не изпитвай това, що е по-горе от твоите сили.</p>
							<p>22. Каквото ти е заповядано, за него размисляй; защото не ти е нужно онова, що е скрито.</p>
							<p>23. При многото си занятия за излишното не се грижи: тебе е открито твърде много от човешкото знание;</p>
							<p>24. защото мнозина са въведени в заблуда от своите предположения, и лукави мечти са поколебали ума им.</p>
							<p>25. Който обича опасност, ще падне в нея;</p>
							<p>26. упорито сърце най-накрая зло ще изпати;</p>
							<p>27. упорито сърце ще бъде обременено със скърби, и грешникът ще прибави грехове към грехове.</p>
							<p>28. Изпитните не служат за лекарство на горделивия, защото лоша билка се е вкоренила в него.</p>
							<p>29. Сърцето на разумния ще обмисли притчата, и ухо внимателно е желание на мъдрия.</p>
							<p>30. Вода угася огнен пламък, и милостиня грехове очистя.</p>
							<p>31. Който отплаща за благодеяния, той мисли за бъдещето и във време на падение ще намери опора.</p>
							<p><strong><a name="4"></a>ГЛАВА 4.</strong></p>

							<p>1. Синко, не отказвай да пригледваш сиромаха и не измъчвай с очакване очите на нужделиви;</p>
							<p>2. не н оскърбявай гладна душа и не огорчавай човека в неговата оскъдия;</p>
							<p>3. не смущавай огорчено вече сърце и не отлагай да даваш на нужделив;</p>
							<p>4. не отказвай на угнетен, който моли за помощ, и не отвръщай лице от сиромах;</p>
							<p>5. не отвръщай очи от просещ и не давай на човека повод да те кълне;</p>
							<p>6. защото, кога той в тъга на душата си те проклина. Оня, Който го е сътворил, ще чуе молбата му.</p>
							<p>7. В събрание старай се да бъдеш приятен, и пред по-горни навеждай глава;</p>
							<p>8. прикланяй ухо към сиромаха и отговаряй му засмяно, с кротост;</p>
							<p>9. избавяй обиждания от ръката на оногова, който го обижда, и не бивай малодушен, кога съдиш;</p>
							<p>10. на сираци бъди като баща, и на майка им - намясто мъж:</p>
							<p>11. и ще бъдеш като син на Вишния, и Той ще те възлюби повече, нежели майка ти.</p>
							<p>12. Премъдростта въздига синовете си и подкрепя ония, които я търсят:</p>
							<p>13. който я обича, обича живота, и които я търсят от ранно утро, ще се изпълнят с радост;</p>
							<p>14. който я владее, ще наследи слава, и, където и да отиде. Господ ще го благослови;</p>
							<p>15. които ней служат, служат на Светия, и които нея обичат, тях Господ обича;</p>
							<p>16. който я слуша, народи ще съди, и който й дава внимание, уверено ще живее;</p>
							<p>17. който й се довери, ще я наследи, и потомците му ще я владеят;</p>
							<p>18. защото изпървом тя ще тръгне с него по кривулести пътища, ще папрати върху него страх и боязън</p>
							<p>19. и ще го мъчи със своето водене, докле се не увери в душата му и го не изпита със своите устави;</p>
							<p>20. но после тя ще излезе при него на правия път, ще го зарадва</p>
							<p>21. и ще му открие тайните си.</p>
							<p>22. Кога кривне от пътя, тя го напуща и го отдава в ръцете на неговото падение.</p>
							<p>23. Наблюдавай времето и пази се от зло -</p>
							<p>24. и няма да се посрамиш за душата си:</p>
							<p>25. има срам, който води към грях, и има срам, който е слава и благодат.</p>
							<p>26. Не бивай лицеприятен против душата си и не се срамувай за твоя вреда.</p>
							<p>27. Не задържай думата, кога тя може да помогне:</p>
							<p>28. защото в думата се познава мъдростта, и в речта на езика - знанието.</p>
							<p>29. Не противоречи на истината и срамувай се от невежеството си.</p>
							<p>30. Не се срамувай да изповядваш греховете си и не възпирай течението на реката.</p>
							<p>31. Не се подчинявай на глупав човек и не взимай страната на силния.</p>
							<p>32. Подвизавай се до смърт за истината-и Господ Бог ще надвие за тебе.</p>
							<p>33. Не бивай бърз на език, мързелив и нехаен в делата си.</p>
							<p>34. Не бивай като лъв в къщата си и подозрителен към слугите си.</p>
							<p>35. Да не бъде ръката ти протегната за взимане и свита за даване.</p>
							<p><strong><a name="5"></a>ГЛАВА 5.</strong></p>

							<p>1. Не се облягай на имотите си и не казвай: "стигат ми, докле живея!"</p>
							<p>2. Не отивай по влечението на душата си и на силата си, за да ходиш по пощевките на сърцето си,</p>
							<p>3. и не казвай: "кой ще ми заповядва в работите ми?" - защото Господ бездруго ще отмъсти за твоята дързост.</p>
							<p>4. Не казвай: "греших, и що ми стана?" - защото Господ е дълготърпелив.</p>
							<p>5. Кога мислиш за умилостивение, не бивай безстрашен, за да не прибавяш грях към грях,</p>
							<p>6. и не казвай: "Неговото милосърдие е голямо - Той ще прости многото ми грехове";</p>
							<p>7. защото милосърдие и гняв са у Него, и яростта Му пребъдва върху грешниците.</p>
							<p>8. Не се бави да се обърнеш към Господа и не отлагай от ден на ден:</p>
							<p>9. защото неочаквано ще налети гняв Господен, и ти ще загинеш във време на отмъщението.</p>
							<p>10. Не се облягай на неправедни имоти, защото те не ще ти принесат полза в деня на посещението.</p>
							<p>11. Не отвявай при всеки вятър и не ходи по всяка пътека - такъв е двуезичният грешник.</p>
							<p>12. Бъди твърд в убеждението си, и думата ти да бъде една.</p>
							<p>13. Бъди бърз да слушаш и обмислено давай отговор.</p>
							<p>14. Ако имаш знание, отговаряй на ближния, ако ли не, ръката ти да бъде на устата ти.</p>
							<p>15. В думите е слава и безчестие, и езикът на човека бива за него падение.</p>
							<p>16. Не минавай за клюкар и не клевети с езика си:</p>
							<p>17. защото за крадец има срам, и за двуезичен - лош укор.</p>
							<p>18. Не бивай неразумен ни в голямо, ни в малко.</p>
							<p><strong><a name="6"></a>ГЛАВА 6.</strong></p>

							<p>1. От приятел не ставай враг, защото лошото име си получава за дял срам и позор, същото е и двуезичният грешник.</p>
							<p>2. Не се превъзнасяй в помислите на душата си, за да не би душата ти да бъде разкъсана като вол;</p>
							<p>3. ти ще изтребиш листата си и ще погубиш плодовете си, и ще останеш като сухо дърво.</p>
							<p>4. Лукава душа погубва своя владетел и го прави гавра за враговете.</p>
							<p>5. Сладки уста увеличават приятелите, и сладкодумен език увеличава дружелюбието.</p>
							<p>6. Ония, които живеят в мир с тебе, нека бъдат мнозина, но съветник да ти бъде един от хилядата.</p>
							<p>7. Ако искаш да придобиеш приятел, придобивай го след изпитване и не му се скоро доверявай.</p>
							<p>8. Бива приятел в нужно за него време, и не остава с тебе в деня на твоята скръб;</p>
							<p>9. бива приятел, който се превръща на враг и ще се скара за твое унижение.</p>
							<p>10. Бива приятел, кога седи на трапезата ти, но не остава в деня на твоята скръб;</p>
							<p>11. в твоето имение той ще бъде като тебе, и с твоите слуги ще се обръща дръзко;</p>
							<p>12. но ако ти бъдеш унизен, той ще бъде против тебе и ще се скрие от лицето ти.</p>
							<p>13. Бягай от враговете си и бъди внимателен с приятелите си.</p>
							<p>14. Верен приятел - яка защита: който го е намерил, намерил е съкровище.</p>
							<p>15. Верен приятел цена няма, и мярка няма неговата доброта.</p>
							<p>16. Верен приятел е лекарство за живота, и които се боят от Господа, ще го намерят.</p>
							<p>17. Който се бои от Господа, тъй насочва приятелството си, че, какъвто е сам той, такъв става и неговият приятел.</p>
							<p>18. Синко, от младини се предай на учение, и до седини ще намериш мъдрост.</p>
							<p>19. Пристъпвай към нея като орач и сеяч, и очаквай нейните добри плодове:</p>
							<p>20. защото малко време ще се потрудиш за обработването й, и скоро ще ядеш плодовете й.</p>
							<p>21. За невежи тя е твърде груба, и неразумният не остава с нея:</p>
							<p>22. тя ще бъде върху му като тежък камък за изпития, и той не ще се забави да я хвърли.</p>
							<p>23. Премъдростта отговаря на своето име и на малцина се открива.</p>
							<p>24. Послушай, синко, и приеми моето мнение и не отхвърляй съвета ми.</p>
							<p>25. Надени на нозете си нейните окови и на шията си - нейните вериги.</p>
							<p>26. Подложи й рамото си, и носи я, и да ти не дотягат оковите й.</p>
							<p>27. Приближи се до нея с цяла душа, и с всичка сила пази нейните пътища.</p>
							<p>28. Изследвай и търси, и ще я познаеш и, завладееш ли я, не я напускай;</p>
							<p>29. защото най-после ти ще намериш в нея успокоение, и тя ще се обърне в радост за тебе.</p>
							<p>30. Нейните окови ще ти бъдат яка защита, и нейните вериги - славно облекло;</p>
							<p>31. защото на нея има златно украшение, и веригите й са хиацинтови нишки.</p>
							<p>32. Ти ще се облечеш с нея като с одежда на слава, и ще я възложиш на себе си като венец на радост.</p>
							<p>33. Синко, ако я пожелаеш, ще се научиш, и ако й се предадеш с душата си, ще бъдеш за всичко способен.</p>
							<p>34. Ако с любов я слушаш, ще я разбереш, и ако приклониш ухо, ще бъдеш мъдър.</p>
							<p>35. Отивай в събранието на старците, и който е мъдър, към него се прилепи; обичай да слушаш всяка свещена повест, и разумните притчи да ти не отбягват.</p>
							<p>36. Видиш ли разумен, подранявай при него, и нека ногата ти изтрива праговете на вратата му.</p>
							<p>37. Размисляй за повелите на Господа и всякога се поучавай в Неговите заповеди: Той ще укрепи сърцето ти, и ще ти се даде да желаеш премъдрост.</p>
							<p><strong><a name="7"></a>ГЛАВА 7.</strong></p>

							<p>1. Не прави зло, и зло не ще те постигне;</p>
							<p>2. бягай от неправда, и тя ще се отклони от тебе.</p>
							<p>3. Синко, не сей по браздите на неправдата, и не ще пожънеш от тях седморно повече.</p>
							<p>4. Не искай от Господа власт, нито от Царя - почетно място.</p>
							<p>5. Не се оправдавай пред Господа и не мъдрувай пред царя.</p>
							<p>6. Не ламти да станеш съдия, да не би Да се покажеш безсилен да съкрушиш неправдата, да не би да се уплашиш някога от лицето на силния и да не хвърлиш сянка върху твоята правота.</p>
							<p>7. Не греши против градското общество и не унижавай себе си пред народа.</p>
							<p>8. Не притуряй грях към грях, защото нито за един не ще останеш ненаказан.</p>
							<p>9. Не казвай: "Той ще погледне милостно към многото ми дарове и, кога ги принеса на Бога Вишни, Той ще ги приеме".</p>
							<p>10. Не бивай малодушен в молитвата си и не се отказвай да даваш милостиня.</p>
							<p>11. Не се присмивай на човек, който се намира в душевна тъга; защото има Кой да смирява и Кой да въздига.</p>
							<p>12. Не измисляй лъжа против брата си, и не прави същото против приятел.</p>
							<p>13. Не искай да говориш каква и да било лъжа; защото нейното повтаряне не ще послужи за добро.</p>
							<p>14. В събрание от по-стари много не говори, и не повтаряй думите в молбата си.</p>
							<p>15. Не се отвръщай от тежка работа и от земеделие, което е установено от Вишния.</p>
							<p>16. Не се причислявай към множеството на грешниците.</p>
							<p>17. Дълбоко смири душата си.</p>
							<p>18. Помни, че гневът не закъснява,</p>
							<p>19. че наказанието на нечестивия е огън и червей.</p>
							<p>20. Не менявай приятел за съкровище, и еднокръвен брат - за офирско злато.</p>
							<p>21. Не напущай умна и добра жена, защото нейното достойнство е по-драгоценно от злато.</p>
							<p>22. Не обиждай слуга, който се труди усърдно, нито наемник, който ти е от душа предаден.</p>
							<p>23. Нека душата ти обича разумния слуга, и му не отказвай свобода.</p>
							<p>24. Имаш ли добитък, наглеждай го и, ако ти е полезен, имай го.</p>
							<p>25. Имаш ли синове, учи ги и от детинство навеждай шията им.</p>
							<p>26. Имаш ли дъщери, имай грижа за целомъдрието им и не им показвай весело лице.</p>
							<p>27. Омъжи дъщеря, и ще направиш велико дело, и подари я на разумен мъж.</p>
							<p>28. Имаш ли си жена по душа, не я пъди.</p>
							<p>29. Почитай баща си от все сърце и не забравяй родилните болки на майка си.</p>
							<p>30. Помни, че ти си роден от тях: и какво можеш им даде, както са дали те на тебе?</p>
							<p>31. С всичката си душа благоговей пред Господа и уважавай Неговите свещеници:</p>
							<p>32. с все сила обичай твоя Творец и не оставяй Неговите служители.</p>
							<p>33. Бой се от Господа, и почитай свещеника и давай му частта, както ти е заповядано:</p>
							<p>34. първоберки, и за грях, и дажбата плешка, и жертва за освещение, и първоберки за светиите.</p>
							<p>35. И към сиромаха простирай ръката си, за да бъде благословията ти съвършена.</p>
							<p>36. Милост за даване да имаш към всеки живеещ, но и умрелия не лишавай от милост.</p>
							<p>37. Не отбягвай плачещи, и тъжи с натъжени.</p>
							<p>38. Не се лени да посещаваш болен, защото ти ще бъдеш обикнат за това.</p>
							<p>39. Във всичките си работи помни за твоя край, и вовеки не ще съгрешиш.</p>
							<p><strong><a name="8"></a>ГЛАВА 8.</strong></p>

							<p>1. Не се сваждай с човек силен, за да не паднеш някога в ръцете му.</p>
							<p>2. Не завеждай тъжба с богат човек, за да не вземе връх над тебе:</p>
							<p>3. защото златото е мнозина погубило, и е скланяло сърцата на царе.</p>
							<p>4. Не се препирай с човек, дързък на език, и не трупай дърва на огъня му.</p>
							<p>5. Не се шегувай с невежа, за да се не изложат на безчестие твоите прадеди.</p>
							<p>6. Не укорявай човек, който се обръща от грях: помни, че всички се намираме под епитимии.</p>
							<p>7. Не презирай човека в старостта му, защото и ние стареем.</p>
							<p>8. Не се радвай поради смъртта на човека, ако ще да ти е бил и най-враждебен: помни, че всички ще умрем.</p>
							<p>9. Не бивай небрежен към разказите на мъдрите и упражнявай се в техните притчи;</p>
							<p>10. защото от тях ще извлечеш поука и ще се научиш, как да служиш на силни.</p>
							<p>11. Не отбягвай от разказите на старци, защото и те са се научили от бащите си,</p>
							<p>12. и ти ще се научиш от тях на разсъдителност и - кога потрябва, какъв отговор да дадеш.</p>
							<p>13. Не разпаляй въглищата на грешника, за да не изгориш от пламъка на огъня му,</p>
							<p>14. и не въставай против безсрамника, за да не заседне като засада в устата ти.</p>
							<p>15. Не давай заем на човек, който е по-силен от тебе; а дадеш ли, смятай, че си изгубил.</p>
							<p>16. Не поръчителствувай вън от силите си; ако ли поръчителствуваш, грижи се като задължен да платиш.</p>
							<p>17. Със съдия недей се съди, защото ще го съдят според неговата почет.</p>
							<p>18. Със смел на път не тръгвай, за да ти не дотегне; защото той ще постъпя по свое си щение, и ти може да загинеш от неговата несмисленост.</p>
							<p>19. Не започвай свада със сприхав и не минавай с него през пустиня; защото кръвта е нищо в неговите очи, и дето няма помощ, той ще те погуби.</p>
							<p>20. Не се съветвай с глупав, защото той не може умълча за работата.</p>
							<p>21. Пред чужд не върши нищо тайно, защото не знаеш, какво ще стори той.</p>
							<p>22. Не откривай сърцето си на всеки човек, за да ти не отблагодари зле.</p>
							<p><strong><a name="9"></a>ГЛАВА 9.</strong></p>

							<p>1. Не бъди ревнив към жената на сърцето си и не й давай лош урок против тебе самия.</p>
							<p>2. Не отдавай на жена си твоята душа, за да не въстане против властта ти.</p>
							<p>3. Не се срещай с развратна жена, за да не паднеш някак в нейните примки.</p>
							<p>4. Не се заседявай дълго с певица, за да не бъдеш пленен от нейното изкуство.</p>
							<p>5. Не се заглеждай в девица, за да се не съблазниш от нейните прелести.</p>
							<p>6. Не отдавай на блудница душата си, за да не изгубиш наследството си.</p>
							<p>7. Не обглеждай улиците на града и не скитай по пустите му места.</p>
							<p>8. Отвръщай око от хубавица жена и не се заглеждай в чужда хубост.</p>
							<p>9. Мнозина са се отбили от пътя чрез Женска хубост: от нея като огън се разпаля страстта.</p>
							<p>10. С омъжена жена никак да не седиш и не оставай с нея на гощавка при вино,</p>
							<p>11. за да се не склони душата ти към нея, и да се не подплъзнеш духом в погибел.</p>
							<p>12. Не оставяй стар приятел, защото новият не може да се сравни с него:</p>
							<p>13. нов приятел е също като ново вино: кога стане то старо, с наслада ще го пиеш.</p>
							<p>14. Не завиждай на славата на грешник, защото не знаеш, какъв ще бъде краят му.</p>
							<p>15. Не одобрявай това, що нечестивци одобряват; помни, че те до самия ад не ще се поправят.</p>
							<p>16. Дръж се далеч от човек, който има власт да умъртвява, и не ще те смущава смъртен страх;</p>
							<p>17. ако ли пък се сближаваш с него, - не обърквай, за да ти не отнеме живота:</p>
							<p>18. знай, че посред примки ходиш и по зъберите на градски стени вървиш.</p>
							<p>19. По силата си узнавай ближните и се съветвай с мъдрите.</p>
							<p>20. Разсъждавай с разумни, и всяка твоя беседа да бъде в закона на Вишния.</p>
							<p>21. С тебе да вечерят праведни мъже, и славата ти да бъде в страх Господен.</p>
							<p>22. Изделието се хвали по ръката на художника, а управителят на народа се счита за мъдър по думите си.</p>
							<p>23. В града се боят от дръзкия на език и мразят оногова, който не мисли, кога говори.</p>
							<p><strong><a name="10"></a>ГЛАВА 10.</strong></p>

							<p>1. Мъдър управител учи народа си, и управлението на разумния бива добре уредено.</p>
							<p>2. Какъвто е управителят на народа, такива са и които служат при него, и какъвто е началникът над града, такива са и всички, които живеят в него.</p>
							<p>3. Непоучен цар погубва народа си, а при благоразумието на силните - град се урежда.</p>
							<p>4. В ръката на Господа е властта над земята, и потребния човек Той навреме ще въздигне върху нея.</p>
							<p>5. В ръката на Господа е напредъкът на човека, и върху лицето на книжника Той ще отпечата славата Си.</p>
							<p>6. Не се гневи на ближния за всяко оскърбление и никого не оскърбявай с дела.</p>
							<p>7. Гордостта е омразна и на Господа и на човеците, и е престъпна против Него и против тях.</p>
							<p>8. Владетелството преминува от народ към народ поради неправди, обиди и користолюбие.</p>
							<p>9. Защо се гордее земя и пепел?</p>
							<p>10. И приживе се изхвърлят неговите вътрешности.</p>
							<p>11. Дълга болест лекарят пренебрегва:</p>
							<p>12. и ето, днес - цар, а утре - умира.</p>
							<p>13. А кога човек умре, наследява влечуги, зверове и червеи.</p>
							<p>14. Начало на гордостта е, кога човек се отдалечи от Господа и кога сърцето му отстъпи от неговия Творец,</p>
							<p>15. защото начало на греха е гордостта, и който е обладан от нея, изригва гнусота;</p>
							<p>16. и затова Господ праща върху него страшни наказания и най-накрай го поваля.</p>
							<p>17. Господ събаря престоли на властници и на мястото им поставя кротки.</p>
							<p>18. Господ изтръгва с корен народите и на мястото им насажда смирени.</p>
							<p>19. Господ опустошава страните на народите и ги разрушава до земни основи.</p>
							<p>20. Той ги изсушава, погубва людете и изтребя от земята спомена за тях.</p>
							<p>21. Гордостта не е сътворена за людете, ни гневната ярост - за ражданите от жени.</p>
							<p>22. Почтено семе - кое е? - Човешкото семе. Почтено семе - кое е? - Ония, които се боят от Господа.</p>
							<p>23. Безчестно семе - кое е? - Човешкото семе. Безчестно семе - кое е? - Ония, които престьпват заповедите.</p>
							<p>24. Най-старият между братята е на почит у тях, тъй са и ония, които се боят от Господа, в Неговите очи.</p>
							<p>25. Богат ли е някой и славен, или беден, похвала им е страхът Господен.</p>
							<p>26. Несправедливо е умен сиромах да се безчести, и не бива грешен мъж да се прославя.</p>
							<p>27. Почтени са велможата, съдията и владетелят, но няма измежду тях по-голям от оногова, който се бои от Господа.</p>
							<p>28. На мъдър роб свободни ще служат, и разумен човек, бидейки поучавай от него, няма да роптае.</p>
							<p>29. Не мъдрувай много, за да вършиш работата си, и не се хвали във време на нужда.</p>
							<p>30. По-добър е оня, който се труди и си има всичко, нежели оня, който празен ходи и се хвали, но се нуждае за хляб.</p>
							<p>31. Синко, с кротост прославяй душата си и въздавай й чест според нейното достойнство.</p>
							<p>32. Кой ще оправдава оногова, който съгрешава против душата си? И кой ще хвали оногова, който позори живота си?</p>
							<p>33. Сиромаха почитат заради познанията му, а богатия - заради богатството му;</p>
							<p>34. а уважаваният в сиромашия колко повече ще бъде уважаван в богатство? А безславният в богатство колко по-безславен ще бъде в сиромашия?</p>
							<p><strong><a name="11"></a>ГЛАВА 11.</strong></p>

							<p>1. Мъдростта на смирения ще издигне главата му и ще го постави посред велможите.</p>
							<p>2. Не хвали човека за неговата хубост, и не се отвращавай от човека поради неговата външност.</p>
							<p>3. Малка е пчелата между хвъркатите, но плодът й е най-добър от сладините.</p>
							<p>4. Не се хвали с разкошно облекло и не се възгордявай в ден на слава: защото дивни са делата на Господа, и потаени са делата Му между човеците.</p>
							<p>5. Много владетели са на земя седели, и оня, за когото не са мислили, е носил венец.</p>
							<p>6. Мнозина силни са били изложени на крайно безчестие, и славни люде са били предадени в ръцете на други.</p>
							<p>7. Преди да изследваш, не хули; първом узнай - и тогава укорявай.</p>
							<p>8. Преди да изслушаш, не отговаряй, и всред реч не пресичай.</p>
							<p>9. Не се препирай за работа, непотребна за тебе, и в съд на грешници не седи.</p>
							<p>10. Синко, не се залавяй за много работа: при многото работи не ще останеш без вина. И, ако се впуснеш подир тях, няма да достигнеш и, отбягвайки, няма да се отървеш.</p>
							<p>11. Някой се труди, напряга сили, бърза и - все повече остава назад.</p>
							<p>12. Някой е слаб, нуждае се от помощ, безсилен е и е в голяма сиромашия;</p>
							<p>13. но очите на Господа милостно са го погледнали за негово добро, и Той го е възправил от унижението му и е въздигнал главата му, и мнозина са се чудили, като са го гледали.</p>
							<p>14. Добро и лошо, живот и смърт, сиромашия и богатство са от Господа.</p>
							<p>15. Дарованието от Господа е определено за благочестивите, и Неговото благоволение ще им спомага вовеки.</p>
							<p>16. Някой се обогатява със своята предпазливост и пестовност, и това е дял от неговата награда,</p>
							<p>17. кога каже: "намерих покой и сега се наслаждавам от благата си".</p>
							<p>18. И той не знае, колко време ще измине, докле ги остави на другите и умре.</p>
							<p>19. Твърдо стой в твоя завет и пребъдвай в него и остарей в своята работа.</p>
							<p>20. Не се чуди на делата на грешника, вярвай Господу и пребъдвай в работата си;</p>
							<p>21. защото лесно е в очите на Господа скоро и неочаквано да обогати сиромаха.</p>
							<p>22. Благословението от Господа е награда на благочестивия, и в скоро време той процъфтява чрез Неговото благословение.</p>
							<p>23. Не думай: "какво ми трябва още? и какви още блага посем-сега мога да имам?"</p>
							<p>24. Не казвай: "доста си имам, и какво зло посем-сега мога претърпя?"</p>
							<p>25. В честити дни се злочестина забравя, и в злочести дни се доброчестина не спомня.</p>
							<p>26. За Господа е лесно в смъртния ден да въздаде човеку според делата му.</p>
							<p>27. Минутното страдание прави да се забравят утехите, и при свършеха на човека се откриват делата му.</p>
							<p>28. Преди смъртта никого не наричай благатък; - човек се познава в децата си.</p>
							<p>29. Не води в къщата си всеки човек, защото у коварния козните са много.</p>
							<p>30. Каквото е птица в клопка уловена, такова е сърцето на горделивия: той като съгледник поглежда падението;</p>
							<p>31. като превръща доброто в зло, той крои козни и на избрани човеци лепва петно.</p>
							<p>32. От искра огнена произлиза голяма жар, и грешен човек крои козни за кръв.</p>
							<p>33. Пази се от злодеец, - защото той крои зло, - за да ти не лепне някога петно навеки.</p>
							<p>34. Посели в къщата си чужд човек, и той ще те разстрои със смутове и ще те направи чужд за твоите.</p>
							<p><strong><a name="12"></a>ГЛАВА 12.</strong></p>

							<p>1. Ако правиш добро, знай кому го правиш, и ще има благодарност за твоите добрини.</p>
							<p>2. Прави добро на благочестив, и ще получиш отплата - ако не от него, то от Всевишния.</p>
							<p>3. Няма добро за оногова, който постоянно се занимава със зло и който не дава милостиня.</p>
							<p>4. Давай на благочестив и не помагай на грешник.</p>
							<p>5. Прави добро на смирен и не давай на нечестив: затваряй от него хляба и не му давай, да не би чрез това да ти надделее;</p>
							<p>6. защото ти би получил двойно зло за всичкото добро, което би му направил; защото и Всевишният мрази грешниците, а на нечестивци въздава отмъщение.</p>
							<p>7. Давай на добър и не помагай на грешник.</p>
							<p>8. Приятел се не познава в доброчестина, и враг се не скрива в злочестина.</p>
							<p>9. Кога човек е честит, враговете му са в тъга, а кога е злочест, и приятелят му ще се отдели от него.</p>
							<p>10. На врага си не вярвай вовеки, защото, както медта ръждясва, тъй - и неговата злоба:</p>
							<p>11. ако и да се е смирил и да ходи наведен, бъди внимателен с душата си и пази се от него, - и ще бъдеш пред него като чисто огледало и ще узнаеш, че той не се е очистил докрай от ръждата;</p>
							<p>12. не го туряй при себе си, да не би, като те събори, да заеме твоето място; не го туряй от дясната си страна, да не би някога да се домогва до твоето седалище, и ти най-напокон ще разбереш думите ми и със скръб ще си спомниш поуките ми.</p>
							<p>13. Кой ще пожали ухапания обайник на змии и всички, които се приближават до диви зверове? Също и - оногова, който се сближава с грешник и става съучастник в неговите грехове:</p>
							<p>14. за малко време той ще остане с тебе, но, ако се поколебаеш, не ще устои.</p>
							<p>15. С уста си врагът ще те услади, но в сърце си крои да те хвърли в яма; с очи си врагът ще плаче, а кога намери случай, не ще се на кръв насити.</p>
							<p>16. Нещастие ли те срещне, ти ще намериш врага там преди тебе,</p>
							<p>17. и той, уж че желае да помогне, ще ти подложи крак;</p>
							<p>18. ще кимва с глава и ще чупи ръце, много нещо ще шепне и ще измени лице.</p>
							<p><strong><a name="13"></a>ГЛАВА 13.</strong></p>

							<p>1. Който се до катран допира, ще се очерни, и който с горделив общува, като него ще стане.</p>
							<p>2. Не дигай товар по-тежък от силите си, и не общувай с оногова, който е по-силен и по-богат от тебе.</p>
							<p>3. Какво общо между гърне и котел? Котелът ще го бутне, и то ще се строши.</p>
							<p>4. Богаташът обидил, - и пак той заплашва; сиромахът обиден, - и пак той моли.</p>
							<p>5. Ако му си полезен, ще те използува; ако пък осиромашееш, ще те остави.</p>
							<p>6. Ако си заможен, ще живее с тебе и ще те изтощи, и сам няма да те съжали.</p>
							<p>7. Станеш ли му потребен, - ще те ласкае, ще ти се усмихва и ще ти дава надежда, ще ти говори сладки думи и ще каже: не трябва ли ти нещо?</p>
							<p>8. С гощавките си ще те засрами, докле, два-три пъти като те ограби, най-после се подиграе с тебе.</p>
							<p>9. След това, като те зърне, ще се отбие от тебе и ще обърне глава, кога те срещне.</p>
							<p>10. Внимавай да не бъдеш измамен</p>
							<p>11. и да не бъдеш унижен в радостта си.</p>
							<p>12. Кога те силен кани, - отбягвай, и той още повече ще те кани.</p>
							<p>13. Не се увирай, за да те не отблъсват, и не стой много настрана, за да те не забравят.</p>
							<p>14. Не си позволявай да говориш със силния като с равен на тебе, и твърде не вярвай на многото му думи: защото с дългия разговор той ще те изкушава и, уж шегувайки се, ще те изпитва.</p>
							<p>15. Немилостив е към себе си онзи, който се не въздържа в думите си; такъв не ще се опази от обиди и окови.</p>
							<p>16. Бъди предпазлив и твърде внимателен, защото ходиш с падението си.</p>
							<p>17. Чуеш ли това в съня си, не заспивай.</p>
							<p>18. През целия си живот обичай Господа и викай към Него за твоето спасение.</p>
							<p>19. Всяко животно обича подобното на себе си, и всеки човек - ближния си.</p>
							<p>20. Всяка плът се съединява по своя род, и човек се прилепя към подобния си.</p>
							<p>21. Общува ли вълк с агне? Тъй и грешник не общува с благочестив.</p>
							<p>22. Какъв мир има между хиена и куче? И какъв мир - между богат и сиромах?</p>
							<p>23. Лов за лъвовете са дивите осли в пустинята, - тъй и сиромасите са пасбища за богати.</p>
							<p>24. Смирението е отвратително за горделивия, - тъй и сиромахът е отвратителен за богатия.</p>
							<p>25. Кога богат се разклати, поддържат го приятели; а кога сиромах падне, отблъсват го и приятели.</p>
							<p>26. Кога богат изпадне в злочестина, у него има много помощници; глупост каза, - и го оправдаха.</p>
							<p>27. Изпадне ли сиромах в злочестина, - Ще го и нахокат отгоре; каже ли нещо разумно, - не го и слушат.</p>
							<p>28. Заговори богат, - и всички млъкват и възхвалят речта му до облаците;</p>
							<p>29. заговори сиромах, - и казват: кой е тоя? и ако се спъне, съвсем ще го повалят.</p>
							<p>30. Добро е онова богатство, в което няма грях, и лоша е сиромашията в устата на нечестивия.</p>
							<p>31. Сърцето на човека изменя лицето му или на добро, или на лошо.</p>
							<p>32. Признак на честито сърце е веселото лице, а измислянето притчи е съединено с напрегнато размишление.</p>
							<p><strong><a name="14"></a>ГЛАВА 14.</strong></p>

							<p>1. Блажен е оня човек, който не е грешил с уста и не е бил ранен със скръбта на греха.</p>
							<p>2. Блажен е, комуто душата го не осъжда и който не си е надеждата изгубил.</p>
							<p>3. За скъперник човек не е добро богатството. И за какво е имотът на човек недоброжелателен?</p>
							<p>4. Който събира, като отнима от душата си, той за други събира, и с неговите блага други ще се пресищат.</p>
							<p>5. Който е лош за себе си, - за кого ще бъде добър? Такъв не ще има радост от имота си.</p>
							<p>6. Няма по-лош от човек, който е към себе си недоброжелателен; и това е отплата за неговата злоба.</p>
							<p>7. И да прави добро, прави го в забрава, а отпосле проявява злото си.</p>
							<p>8. Лош е, който има завистливи очи, който отвръща лице и презира души.</p>
							<p>9. Очите на сребролюбеца не се насищат с каква-годе част, и неправдата на лошия душа изсушава.</p>
							<p>10. Лошо око дори и хляба завижда, и на трапезата си търпи оскъдия.</p>
							<p>11. Синко, според състоянието си прави добро на себе си и приносите Господу достойно принасяй.</p>
							<p>12. Помни, че смъртта не се бави, и заветът на ада не ти е открит:</p>
							<p>13. преди да умреш, прави добро на приятел, и според силата си простирай си ръката и му давай.</p>
							<p>14. Не се лишавай от добър ден, и част от доброто желание да те не отмине.</p>
							<p>15. Нали на другите ще оставиш имотите си и плодовете от твоите усилия за дележ по жребие?</p>
							<p>16. Давай и взимай, и утешавай душата си,</p>
							<p>17. защото в ада не може се намери утеха.</p>
							<p>18. Всяка плът като дреха овехтява; защото отвека е определено: бездруго ще умреш.</p>
							<p>19. Както зелените листи на гъсто дърво - едни падат, а други израстват, тъй и родът от плът и кръв - един умира, а друг се ражда.</p>
							<p>20. Всяка вещ, която е изложена на гниене, изчезва, и който я е направил, умира с нея.</p>
							<p>21. Блажен е оня човек, който се упражнява в мъдрост и в своя разум се учи на свети неща.</p>
							<p>22. Който размисля в сърцето си за нейните пътища, той получава разбиране и на нейните тайни.</p>
							<p>23. Излизай подир нея като ловец и туряй засада на нейните пътища.</p>
							<p>24. Който се накланя към прозорците и, ще послуша и при вратата й.</p>
							<p>25. Който се навърта близо до къщата й, ще забие гвоздей и в стените й, ще постави шатрата си край нея и ще обитава в жилището на благата.</p>
							<p>26. Той ще тури децата си под покрива й и ще има нощувката си под сянката й.</p>
							<p>27. Ще се покрие с нея от пека и ще живее в славата й.</p>
							<p><strong><a name="15"></a>ГЛАВА 15.</strong></p>

							<p>1. Който се бои от Господа, ще постъпя тъй, и твърдият в закона ще придобие мъдростта.</p>
							<p>2. И тя ще го срещне като майка, и ще го приеме при себе си като целомъдра съпруга;</p>
							<p>3. ще го нахрани с хляба на разума, и ще го напои с водата на мъдростта.</p>
							<p>4. Той ще се опре о нея, и не ще се поколебае; ще се прилепи към нея, и не ще се посрами.</p>
							<p>5. И тя ще го въздигне над ближните му, и сред събранието ще отвори устата му.</p>
							<p>6. Той ще наследи веселие и венец на радостта и вечно име.</p>
							<p>7. Неразумни люде не ще я постигнат, и грешници не ще я видят.</p>
							<p>8. Тя е далеч от гордостта, и лъжливи люде не ще помислят за нея.</p>
							<p>9. Неприятна е похвалата в устата на грешник, понеже не е пратена от Господа.</p>
							<p>10. Похвала, произнесена с мъдрост, и Господ подпомага.</p>
							<p>11. Не казвай: "заради Господа отстъпих", защото, което Той мрази, това не бива да правиш.</p>
							<p>12. Не казвай: "Той ме въведе в заблуда", защото Той няма нужда от грешен човек.</p>
							<p>13. Господ мрази всяка гнусота, и тя е неприятна на ония, които се боят от Него.</p>
							<p>14. Той отначало сътвори човека и го остави в ръцете на произведението му.</p>
							<p>15. Ако желаеш, ще запазиш заповедите и ще завардиш благоугодна вярност.</p>
							<p>16. Той ти е предложил огън и вода: към което желаеш, ще простреш ръка.</p>
							<p>17. Пред човека е живот и смърт, и което той пожелае, то ще му се даде.</p>
							<p>18. Велика е премъдростта на Господа, силен е Той с могъщество и всичко вижда.</p>
							<p>19. Очите Му са върху ония, които Му се боят, и Той знае всяко човешко дело.</p>
							<p>20. Никому Той не е заповядал да постъпва нечестиво и никому не е дал позволение да греши.</p>
							<p><strong><a name="16"></a>ГЛАВА 16.</strong></p>

							<p>1. Не желай множество нехвелити деца и не се радвай на синове нечестиви. Кога се те умножават, не им се радвай, ако в тях няма страх Господен.</p>
							<p>2. Не се надявай на техния живот, нито се осланяй на тяхното множество.</p>
							<p>3. По-добре един праведник, нежели хиляда грешници,</p>
							<p>4. и по-добре да умреш бездетен, нежели да имаш деца нечестиви;</p>
							<p>5. защото от един разумен ще се насели град, а племето на беззаконните ще опустее.</p>
							<p>6. Много такива работи е видяло окото ми, и още повече е слушало ухото ми.</p>
							<p>7. В сборище на грешници ще се разгори огън, както и у непокорен народ се е разгорявал гняв.</p>
							<p>8. Бог се не умилостиви над древните исполини, които, надявайки се на силата си, станаха отстъпници;</p>
							<p>9. не пощади и ония, които живееха в едно място с Лота, и от които се беше погнусил поради гордостта им;</p>
							<p>10. не помилува погибелния народ, който се надигаше с греховете си,</p>
							<p>11. също както и шестстотинте хиляди човеци, които се бяха съединили в своето жестокосърдие. И да беше само един непокорен, щеше да бъде за чудене, ако останеше ненаказан;</p>
							<p>12. защото и милост и гняв са в Негова власт: Той е силен да помилува и да излее гняв.</p>
							<p>13. Както е голяма милостта Му, тъй голямо е и изобличението Му. Той съди човека според делата му.</p>
							<p>14. Не ще отбегне от Него грешник с грабеж, и търпението на благочестивия не Ще остане напразно.</p>
							<p>15. На всяка милостиня Той ще даде място, всякой ще получи по делата си.</p>
							<p>16. Не казвай: "ще се скрия от Господа; нима от високото ще си спомни някой за мене?</p>
							<p>17. В множеството народ няма да ме забележат; защото, какво е моята душа в неизмеримото творение?</p>
							<p>18. Ето, небето и небето на небесата е Божие, бездната и земята се клатят от Неговото посещение.</p>
							<p>19. Еднакво се раздрусват от страх планините и основите земни, кога Той поглежда.</p>
							<p>20. И това не може сърцето да разбере;</p>
							<p>21. а пътищата Му кой ще постигне? Както вятърът, който човек не може да види, тъй и повечето Му дела са скрити.</p>
							<p>22. Кой ще възвести за делата на Неговото правосъдие? или кой ще ги очаква? защото далеч е това определение."</p>
							<p>23. Тъй мисли скудоумният; тъй глупаво размишлява и човек неразумен и който се заблуждава.</p>
							<p>24. Слушай ме, синко, и се учи на знание, и със сърце си внимавай на думите ми.</p>
							<p>25. Аз ти показвам обмислено учение и ти предавам точно знание.</p>
							<p>26. По определение от Господа Неговите дела са отначало, и от сътворението им Той е разделил частите им.</p>
							<p>27. Той е устроил делата Си навеки, и най-добрите блестят от рода в род. Те не гладуват, не се уморяват и не прекъсват действията си.</p>
							<p>28. Ни едно не стеснява близкото до него,</p>
							<p>29. и довеки те не ще се възпротивят на словото Му.</p>
							<p>30. И след това Господ погледна на земята и я напълни със Своите блага.</p>
							<p>31. Душата на всичко живо покри лицето и, и в нея всичко ще се възвърне.</p>
							<p><strong><a name="17"></a>ГЛАВА 17.</strong></p>

							<p>1. Господ създаде човека от пръст, и пак го връща в нея.</p>
							<p>2. Той даде на човеците определено число дни и време, и даде им власт над всичко, що е на нея.</p>
							<p>3. Според природата им, облече ги в сила и ги сътвори по Свой образ,</p>
							<p>4. и вложи във всяка плът страх към тях, за да владеят над зверове и птици.</p>
							<p>5. Той им даде разум, език и очи, уши и сърца за разсъждаваме,</p>
							<p>6. изпълни ги с проницателност на разума и им показа доброто и злото.</p>
							<p>7. Той тури окото Си на сърцата им, за да им покаже величието на Своите дела,</p>
							<p>8. та да прославят светото Му име и да разгласят величието на Неговите дела.</p>
							<p>9. Той им прибави знание и даде им в наследство закон на живота;</p>
							<p>10. постави вечен завет с тях и им показа Своите съдби.</p>
							<p>11. Очите им видяха величието на славата, и ухото им чу славата на Неговия глас.</p>
							<p>12. И каза им Той: пазете се от всяка неправда; и заповяда всекиму от тях, как да се отнася към ближния си.</p>
							<p>13. Пътищата им са винаги пред Него, не ще се скрият от очите Му.</p>
							<p>14. На всеки народ вожд постави,</p>
							<p>15. а Израил е дял на Господа.</p>
							<p>16. Всичките им дела са като слънце пред Него, и очите Му са винаги към техните пътища.</p>
							<p>17. Не се укриха от Него техните неправди, и всичките им грехове са пред Господа.</p>
							<p>18. Милостинята на човека е като печат у Него, и благодеянието на човека Той ще запази като зеница на око.</p>
							<p>19. После Той ще стане и ще им въздаде, и дължимото тям ще възвърне върху главата им.</p>
							<p>20. Но на ония, които се каят. Той е давал да се обърнат, и ония, които са отслабвали в търпението, е ободрявал.</p>
							<p>21. Обърни се към Господа и остави греховете;</p>
							<p>22. моли се пред Него и намали твоите препъвания.</p>
							<p>23. Върни се при Всевишния, и се отвърни от неправдата и силно намрази гнусотата.</p>
							<p>24. Кой ще възхваля Всевишния в ада, вместо ония, които живеят и Го прославят?</p>
							<p>25. От мъртъв, като от несъществуващ, няма прослава:</p>
							<p>26. живият и здравият ще възхвали Господа.</p>
							<p>27. Колко голямо е милосърдието на Господа и примирението с ония, които се обръщат към Него!</p>
							<p>28. Не може да бъде всичко у човека,</p>
							<p>29. защото синът човешки не е безсмъртен.</p>
							<p>30. Кое е по-светло от слънцето? Но и то се затъмнява. Също и плът и кръв за лошо ще помисли.</p>
							<p>31. Силите на високите небеса Той Сам наблюдава, а всички люде са земя и пепел.</p>
							<p><strong><a name="18"></a>ГЛАВА 18.</strong></p>

							<p>1. Всичко изобщо е създал Оня, Който живее вовеки; - един Господ е праведен.</p>
							<p>2. Никому Той не е предоставил да изяснява делата Му.</p>
							<p>3. И кой може да изследва великите Му дела?</p>
							<p>4. Кой може измери силата на Неговото величие? И кой може също да изрече милостите Му?</p>
							<p>5. Невъзможно е ни да се намалят, ни да се увеличат, и невъзможно е да се изследват дивните дела Господни.</p>
							<p>6. Кога човек мисли, че свършва, той едва начева, и кога престане - дохожда в изумение.</p>
							<p>7. Какво е човек и каква е неговата полза? Какво е неговото добро и какво - неговото зло?</p>
							<p>8. Дните на човека са много, ако са сто години: както капка вода из морето или зрънце пясък, тъй малко са годините му в деня на вечността.</p>
							<p>9. Затова Господ е дълготърпелив кьм людете и излива върху тях Своята милост.</p>
							<p>10. Той вижда и знае, че краят им е твърде злочест,</p>
							<p>11. и затова умножава Своите милости.</p>
							<p>12. Милостта на човека е към неговия ближен, а милостта на Господа е върху всяка плът.</p>
							<p>13. Той изобличава и вразумява, поучава и обръща като пастир своето стадо.</p>
							<p>14. Той се смилява над ония, които се вразумяват и които усърдно се обръщат към Неговия закон.</p>
							<p>15. Синко, кога вършиш добро, недей натяква, и при всеки подарък не оскърбявай с думи.</p>
							<p>16. Росата не разхлажда ли жега? Тъй и дума е по-добро, нежели даяние.</p>
							<p>17. Затова думата не стои ли по-високо от добро даяние? А у добродетелен човек има и едното и другото.</p>
							<p>18. Глупавият немилосърдно укорява, и подаяние от неблагоразположен очи изсушава.</p>
							<p>19. Преди да заговориш, обмисляй, и преди да се побелиш, грижи се за себе си.</p>
							<p>20. Изпитвай себе си преди съда, и във време на посещение ще намериш милост.</p>
							<p>21. Преди да почувствуваш слабост, смирявай се, и във време на грехове покажи обращение.</p>
							<p>22. Нищо да ти не пречи да изпълниш оброк своевременно, и не отлагай пред самата смърт да се оправдаеш.</p>
							<p>23. Преди да наченеш да се молиш, приготви се, и не бъди като човек, който изкушава Господа.</p>
							<p>24. Припомняй си за гнева в смъртния ден и за времето на отмъщението, когато Господ отвърне лицето Си.</p>
							<p>25. Във време на ситост припомняй си за гладно време, и в дни на богатство - за сиромашия и нужда.</p>
							<p>26. От сутрин до вечер времето се менява, и всичко е скоротечно пред Господа.</p>
							<p>27. Мъдър човек във всичко ще бъде предпазлив и в дни на грехове ще се удържи от безгрижност.</p>
							<p>28. Всеки разумен ще познае премъдростта и ще въздаде хвала ономува, който я е намерил.</p>
							<p>29. Разсъдливите на думи и сами се вразумяват, и изричат изпитани притчи.</p>
							<p>30. Не ходи след твоите похоти и въздържай се от пожеланията си.</p>
							<p>31. Ако доставяш на душата си това, що е приятно за прищевките, тя ще те направи гавра за враговете ти.</p>
							<p>32. Не търси радост в голям разкош и не се привързвай към пиршества.</p>
							<p>33. Гледай да не станеш сиромах, пирувайки със заети пари, когато в кесията ти няма нищо.</p>
							<p><strong><a name="19"></a>ГЛАВА 19.</strong></p>

							<p>1. Работник, наклонен към пиянство, не ще се обогати, и оня, който счита за нищо малкото, малко по малко ще изпадне.</p>
							<p>2. Вино и жени развратяват разумните, а който се свързва с блудници, ще стане още по-безочлив;</p>
							<p>3. гнилеж и червеи ще го наследят, и дръзката душа ще бъде изтребена.</p>
							<p>4. Който скоро се доверява, той е лекомислен, и който съгрешава, греши против душата си.</p>
							<p>5. Който от сърце е предаден на удоволствия, ще бъде осъден, а който се противи на прищевки,'ще увенчае живота си.</p>
							<p>6. Който обуздава език, ще живее мирно, и който мрази бъбрене, ще намали злото.</p>
							<p>7. Никога не повтаряй дума, и нищо в тебе не ще се намали.</p>
							<p>8. Ни на приятел, ни на неприятел не разказвай и, ако това не е грях за тебе, не откривай;</p>
							<p>9. защото той ще те изслуша и ще се предпазва от тебе, и след време ще те намрази.</p>
							<p>10. Чул ли си дума? - нека умре тя с тебе: не бой се, тя не ще те разкъса.</p>
							<p>11. Глупав търпи от думата такава също мъка, както родилка - от младенеца.</p>
							<p>12. Каквото е стрела, забита в бедро, същото е дума в сърцето на глупав.</p>
							<p>13. Разпитай приятеля си, може би, той не е направил това; и ако е направил, нека занапред не прави.</p>
							<p>14. Разпитай приятеля си, може би, той не е говорил това; и ако е говорил, нека го не повтаря.</p>
							<p>15. Разпитай приятеля си, защото често се случва клевета.</p>
							<p>16. Не вярвай на всяка дума.</p>
							<p>17. Някой съгрешава с дума, но не от душа; и кой не е съгрешавал с езика си?</p>
							<p>18. Разпитай ближния си, преди да го заплашваш, и дай място на закона на Всевишния. Всяка мъдрост е страх Господен, и във всяка мъдрост има изпълнение на закона.</p>
							<p>19. Не е мъдрост да знаеш да правиш лошото. И разум няма, дето е сборище на грешници.</p>
							<p>20. Има лукавство, и това е гнусота; има и неразумен, оскъден от мъдрост.</p>
							<p>21. По-добре оскъден от знание, но богобоязлив, нежели богат със знание, а престъпник на закона.</p>
							<p>22. Има хитрост изтънчена, но тя е беззаконна, има и който изопачава съд, за да произнесе присъда.</p>
							<p>23. Има лукав, който ходи прегърбен, в униние, - но отвътре е пълен с коварство.</p>
							<p>24. Той е навел лице и се преструва на глух, но той ще те превари там, дето и не мислиш.</p>
							<p>25. И ако немощ му попречи да ти повреди, то ще ти направи зло, кога намери случай.</p>
							<p>26. По вида се узнава човек, и по израза на лицето при среща се познава разумен.</p>
							<p>27. Облеклото, хиленето и вървежът на човека показват неговото свойство.</p>
							<p>28. Бива изобличение, ала не навреме, и бива че някой мълчи - и той е благоразумен.</p>
							<p><strong><a name="20"></a>ГЛАВА 20.</strong></p>

							<p>1. Много по-добре е да изобличиш, нежели да се сърдиш тайно; и който е изобличен насаме, ще се предварди от вреда.</p>
							<p>2. Колко е хубаво за изобличен да покаже разкаяние!</p>
							<p>3. защото той ще избегне волен грях.</p>
							<p>4. Каквото е скопец с пожелание да разтлее девица, такова е и оня, който произвежда съд с насилие.</p>
							<p>5. Някой мълчи, - и се оказва мъдър; а някого мразят за много бъбрене.</p>
							<p>6. Някой мълчи, защото няма що да отговаря; а някой мълчи, защото му знае времето.</p>
							<p>7. Мъдър човек ще мълчи до време; а тщеславен и безразсъден време не чака.</p>
							<p>8. Бъбрица омръзва, и който си присвоява право да говори, намразяват го.</p>
							<p>9. Бива успех човеку за зло, а придобивка - при загуба.</p>
							<p>10. Има даяние, което не ще ти бъде за полза, и има даяние, за което бива двойна отплата.</p>
							<p>11. Има унижение за слава, а някой от унижение подига глава.</p>
							<p>12. Някой с малко купува много и ще заплати за него седморно повече.</p>
							<p>13. Мъдрият на дума става любезен, а любезностите на глупавите ще останат напразно.</p>
							<p>14. Даяние от безумен не ще ти бъде за полза; защото у него, вместо едно, има много очи за вземане.</p>
							<p>15. Много не ще даде, а много ще натяква, и ще разтвори уста като глашатай. Днес ще даде назаем, а утре ще го поиска назад: такъв човек е омразен на Господа и на людете.</p>
							<p>16. Глупавият казва: "нямам приятел, и няма благодарност за моите добрини. Които ми ядат хляба, лъстиви са на език."</p>
							<p>17. Колко често и колцина ще му се присмиват!</p>
							<p>18. Да се препънеш о земята е по-добре, нежели с език. И тъй скоро ще дойде падението на лошите.</p>
							<p>19. Неприятен човек е басня не навреме: тя всякога ще бъде в устата на невежите.</p>
							<p>20. Притча от устата на глупав е отвратителна, защото той не ще я каже навреме.</p>
							<p>21. Някой се удържа от грях поради немотия, и в това въздържане той не се съкрушава.</p>
							<p>22. Някой губи душата си поради страхливост, и я губи от лицеприятие към безумен.</p>
							<p>23. Някой от срам дава обещание на приятел, и без причина спечелва си в него враг.</p>
							<p>24. Лош порок у човека е лъжата; тя е винаги в устата на невежия.</p>
							<p>25. По-добре крадец, нежели който постоянно говори лъжа; но те и двамата ще наследят погибел.</p>
							<p>26. Поведението на лъжлив човек е безчестно, и позорът му е винаги с него.</p>
							<p>27. Който мъдро говори, ще се издигне, и разумен човек ще се поправи на велможите.</p>
							<p>28. Който обработва земята, ще увеличи купните си, и който угажда на велможи, Ще бъде помилуван в случай на неправда.</p>
							<p>29. Гощавки и подаръци заслепяват очите на мъдрите и, както юзда в уста, спират изобличенията.</p>
							<p>30. Скрита мъдрост и потаено съкровище каква полза от двете.</p>
							<p>31. По-добре човек, който крие глупостта си, нежели човек, който крие мъдростта си.</p>
							<p><strong><a name="21"></a>ГЛАВА 21.</strong></p>

							<p>1. Синко, ако си съгрешил, не притуряй повече грехове и за предишните се моли.</p>
							<p>2. Бягай от грях като от змия; защото, ако се до него приближиш, ще те ухапе.</p>
							<p>3. Зъбите му са лъвски зъби, които умъртвяват душите на людете.</p>
							<p>4. Всяко беззаконие е като двуостър меч: за рана от него няма изцеление.</p>
							<p>5. Заплахи и насилия опустошават богатството: тъй опустява и домът на горделивия.</p>
							<p>6. Молба от устата на сиромах е само до ушите му; но съдът до него бързо се приближава.</p>
							<p>7. Който мрази изобличение, върви по дирите на грешника, а който се бои от Господа, ще се обърне със сърце.</p>
							<p>8. Силният на език отдалеч се познава; но разумният вижда, де се той препъва.</p>
							<p>9. Който си прави къща с чужди пари, то е като оня, който събира камъни за гроба си.</p>
							<p>10. Сборището на беззаконници е куп кълчищна дреб, и техният край е огнен пламък.</p>
							<p>11. Пътят на грешниците е с камъни постлан, но на края му е адова пропаст.</p>
							<p>12. Който пази закона, владее своите мисли,</p>
							<p>13. и постъпване по страх Господен е мъдрост.</p>
							<p>14. Който е неспособен, не ще се научи,</p>
							<p>15. но има способност, която увеличава горчивината.</p>
							<p>16. Знанието на мъдрия се увеличава като наводнение, и съветът му е като животен извор.</p>
							<p>17. Сърцето на глупав е като разбита съдина и не удържа в себе си никакво знание.</p>
							<p>18. Ако разумен чуе мъдра дума, похвалява я и я взима присърце. Чува я лекомислен, тя му се не поправя, и той я хвърля отзаде си.</p>
							<p>19. Речта на глупав е като товар на път, а в устата на разумен намират приятност.</p>
							<p>20. Речите на разумния ще ги търсят в събранието, и за думите му ще размислят в сърцата си.</p>
							<p>21. Каквото е разорен дом, такова е мъдростта за глупавия, и знанието на неразумния - безсмислени думи.</p>
							<p>22. Поуката е за безумни като окови на нозете и като вериги на дясна ръка.</p>
							<p>23. Кога глупав се смее, издига гласа си, а благоразумен мъж едвам тихо се усмихва.</p>
							<p>24. Поука за разумен е като златен накит и като драгоценно украшение на дясна ръка.</p>
							<p>25. Ногата на глупав бърза за в чужда къща, но многоопитен човек ще се засрами от людете;</p>
							<p>26. неразумен човек назърта през вратата вкъщи, а благовъзпитан ще се спре отвън;</p>
							<p>27. невъзпитаност за един човек е да подслушва при вратата, а благоразумен ше се огорчи от такова безсрамие.</p>
							<p>28. Устата на бъбрици разказват чужди работи, а думите на благоразумни се теглят на къпони.</p>
							<p>29. Сърцето на глупавите е в техните уста, а устата на мъдрите са в тяхното сърце.</p>
							<p>30. Кога нечестивец проклина сатана, той проклина душата си.</p>
							<p>31. Клюкарът осквернява душата си и ще бъде мразен навред, дето и да живее.</p>
							<p><strong><a name="22"></a>ГЛАВА 22.</strong></p>

							<p>1. Ленивият прилича на нечист камък: всякой ще освирка безславното му.</p>
							<p>2. Ленивият прилича на волски тор: всякой, който го подигне, ще отърси ръка.</p>
							<p>3. Раждането на невъзпитан син е срам за бащата, а дъщеря невъзпитана се ражда за унижение.</p>
							<p>4. Разумна дъщеря ще си придобие мъж, а безсрамната е тъга за оня, който я е родил.</p>
							<p>5. Безочливата позори баща и мъж, и от двамата ще бъде презирана.</p>
							<p>6. Не навреме приказка е също, каквото музика във време на печал; а наказание и учене на мъдрост е прилично за всяко време.</p>
							<p>7. Да поучаваш глупав е също, каквото да слепяш чирепчета, или да събуждаш заспал от дълбок сън.</p>
							<p>8. Да разказваш нещо на глупав е също, каквото да разказваш на задрямал, който на свършека пита: какво?</p>
							<p>9. Плачи над умрял, защото светлината е изчезнала за него; плачи и над глупав, защото разумът е изчезнал за него.</p>
							<p>10. По-малко плачи над умрял, защото той се е успокоил, а лошият живот на глупав е по-лошо от смърт.</p>
							<p>11. Плачи за умрял седем дена, а за глупав и нечестив - през всички дни на живота му.</p>
							<p>12. С безразсъден много не говори, и при неразумен не ходи;</p>
							<p>13. пази се от него, за да нямаш неприятности и да се не оцапаш от спречкване с него;</p>
							<p>14. отклони се от него, - и ще намериш покой и не ще бъдеш огорчен от безумието му.</p>
							<p>15. Що е по-тежко от олово? и какво е името му, ако не глупец?</p>
							<p>16. По-леко е да понесеш пясък и сол и груда желязо, нежели безсмислен човек.</p>
							<p>17. Както яко свързаните дървета на къщата не й дават да рухне при сътресение, тъй и утвърденото върху обмислен съвет сърце не ще се разклати във време на страх.</p>
							<p>18. Утвърденото на разумно размишление сърце е като ваяно украшение върху издялана стена.</p>
							<p>19. Подпорка, поставена нависоко, не Ще устои против вятъра:</p>
							<p>20. тъй боязливо сърце, при глупаво размишление, не ще устои против страх.</p>
							<p>21. Който нанася удар на окото, предизвиква сълзи, а който нанася удар на сърцето, възбужда болезнено чувство.</p>
							<p>22. Който хвърля камък на птици, ще ги разпъди; а който хули приятел, ще скъса приятелство.</p>
							<p>23. Ако си извадил меч срещу приятел, не се отчайвай, защото е възможно да се възвърне приятелството.</p>
							<p>24. Ако си отворил уста против приятел, не бой се, защото е възможно помирение.</p>
							<p>25. Само хула, гордост, издаване тайни и коварно злодейство могат да отпъдят всеки приятел.</p>
							<p>26. Придобивай доверие у ближния, докле е сиромах, за да се радваш заедно с него, кога бъде богат;</p>
							<p>27. оставай с него във време на скръб, за да имаш участие в наследието му.</p>
							<p>28. Преди пламък в печката се явява пара и дим; тъй и преди кръвопролитие - свада.</p>
							<p>29. Да браня приятел не ще се посрамя и от лицето му не ще се скрия;</p>
							<p>30. ако пък ми се случи чрез него зло, то всеки, който чуе, ще се предпазва от него.</p>
							<p>31. Кой ще ми даде стража за устата ми и печат на благоразумие върху устните ми, за да не падна чрез тях, и да ме не погуби езикът ми!</p>
							<p><a name="23"></a><strong>ГЛАВА 23.</strong></p>

							<p>1. Господи, Отче и Владико на живота ми! Не ме оставяй на волята им и не ми давай да падна чрез тях.</p>
							<p>2. Кой ще постави бич към помислите ми, и към сърцето ми - наставник на мъдрост, та да не щадят те прегрешенията ми и да не гледат през пръсти на техните заблуди;</p>
							<p>3. та да се не умножават прегрешенията ми и да се не увеличават заблудите ми; за да не падна пред противниците, и да се не зарадва над мене врагът ми.</p>
							<p>4. Господи, Отче и Боже на живота ми! Не давай да се възгордеят очите ми, и отмахни пожеланията от мене.</p>
							<p>5. Пощевките на корема и сладострастието да ме не овладеят и не предавай ме на безсрамна душа.</p>
							<p>6. Чуйте, деца, поука за устата: който я пази, не ще бъде уловен чрез устата си.</p>
							<p>7. С тях ще бъде уловен грешникът, и злоречивият и горделивият ще се препънат чрез тях.</p>
							<p>8. Не приучвай устата си към клетва</p>
							<p>9. и не го прави навик да употребяваш при клетва името на Светия.</p>
							<p>10. Защото, както роб, когото постоянно наказват, не се избавя от рани, тъй и който се кълне постоянно в името на Светия, не ще се очисти от грях.</p>
							<p>11. Човек, който се често кълне, ще се изпълни с беззаконие, и от неговия дом бичът не ще отстъпи.</p>
							<p>12. Ако той съгреши, - грехът му е върху него; и ако е нехаен, двойно ще съгреши;</p>
							<p>13. и ако се е напразно клел, не ще се оправдае, и домът му ще се напълни със злочестини.</p>
							<p>14. Има реч, облечена със смърт: да се не намери тя в наследието на Накова!</p>
							<p>15. защото от благочестивите всичко това ще бъде отдалечено, и те не ще се забъркат в грехове.</p>
							<p>16. Не приучвай устата си на груба неучтивост, защото при нея биват греховни думи.</p>
							<p>17. Помни за баща си и майка си, кога седиш всред велможи,</p>
							<p>18. та да се не забравиш пред тях и по навик да не направиш глупост и да не пожелаеш, че е щяло да бъде по-добре да се не раждаш, и да не прокълнеш деня на твоето рождение.</p>
							<p>19. Човек, който навиква на хулни думи, няма да се научи през всичките си дни.</p>
							<p>20. Две качества умножават греховете, а третото навлича гняв:</p>
							<p>21. гореща душа като пламнал огън не ще угасне, докле се не изтощи;</p>
							<p>22. човек, който блудодействува в тялото на своята плът, не ще престане, докле огънят не прегори.</p>
							<p>23. На блудник е сладък всеки хляб: той не ще престане, докле не умре.</p>
							<p>24. Човек, който съгрешава против своето легло, казва на душата си: "кой ме вижда?</p>
							<p>25. наоколо ми тъмнина, стените ме закриват, и никой ме не вижда: от какво да се боя? Всевишният не ще си спомни греховете ми."</p>
							<p>26. Той има страх само от човешки очи,</p>
							<p>27. а не знае, че очите на Господа са десет хиляди пъти по-светли от слънцето</p>
							<p>28. и гледат всички пътища човешки и проникват в скритите места.</p>
							<p>29. Нему е било известно всичко, преди да е било сътворено, тъй както и след свършването.</p>
							<p>30. Такъв човек ще бъде наказан на градските улици и ще бъде застигнат там, дето не е мислил.</p>
							<p>31. Тъй и жена, която е оставила мъжа си и е произвела наследник от чужди мъж,</p>
							<p>32. защото: първо, тя не се е покорила на закона на Всевишния, второ, съгрешила е против своя мъж, и трето, в блудство е прелюбодействувала и е произвела деца от чужди мъж.</p>
							<p>33. Тя ще бъде изведена пред събранието, и за децата и ще има изследване.</p>
							<p>34. Децата й не ще хванат корен, и клоните й не ще дадат плод.</p>
							<p>35. Тя ще остави подире си спомен за проклятие, и позорът й не ще се изглади.</p>
							<p>36. Които останат, ще разберат, че няма нищо по-добро от страха Господен, и няма нищо по-сладко от това - да внимаваме на заповедите Господни.</p>
							<p>37. Голяма слава е да следваш Господа, а да бъдеш приет от Него е дългоденствие.</p>
							<p><strong><a name="24"></a>ГЛАВА 24.</strong></p>

							<p>1. Премъдростта ще прослави себе си и между народа си ще бъде възхвалена.</p>
							<p>2. В църквата на Всевишния тя ще отвори уста и пред Неговото войнство ще прослави себе си:</p>
							<p>3. "аз излязох от устата на Всевишния и като облак покрих земята;</p>
							<p>4. поставих шатра във висините, и престола си-в облачен стълб;</p>
							<p>5. аз сама обходих небесния кръг и ходих в дълбинето на бездната;</p>
							<p>6. във вълните морски и по цялата земя и във всеки народ и племе имах владение:</p>
							<p>7. между всички тях дирих покой, и в чие наследие да се въдворя.</p>
							<p>8. Тогава Създателят на всичко ми заповяда, и Оня, Който ме е създал, ми посочи спокойно жилище и рече:</p>
							<p>9. посели се в Накова и приеми наследие в Израиля.</p>
							<p>10. Преди вековете, в началото. Той ме произведе, и аз не ще се свърша довека.</p>
							<p>11. Аз служих пред Него в светата скиния и тъй се утвърдих в Сион.</p>
							<p>12. Той ми даде и покой във възлюбения град, и в Йерусалим е моята власт.</p>
							<p>13. И аз се вкорених в прославения народ, в наследствения дял на Господа.</p>
							<p>14. Възвисих се като кедър ливански и като кипарис на планините Ермонски;</p>
							<p>15. възвисих се като палма в Енгади и като трендафилово храстие в Иерихон;</p>
							<p>16. като гиздава маслина в долина и като явор се възвисих.</p>
							<p>17. Като дарчин и аспалат издадох благоуханен мирис и като отбор смирна разпръснах благоухание,</p>
							<p>18. като халвани, оникс и стакти и като благоухание от тамян в скинията.</p>
							<p>19. Разпрострях клоните си като теревинт, и моите клони са клони на слава и благодат.</p>
							<p>20. Аз съм като лоза, която ражда благодат, и цветовете ми са плод на слава и богатство.</p>
							<p>21. Пристъпете към мене вие, които ме желаете, и се насищайте с плодовете ми;</p>
							<p>22. защото, да си спомняш за мене е по-сладко от мед, и да ме владееш е по-приятно от медена пита.</p>
							<p>23. Които ме ядат, повече ще огладняват, и които ме пият, повече ще ожъдняват.</p>
							<p>24. Който ме слуша, не ще се посрами, и които се трудят с мене, не ще съгрешат.</p>
							<p>25. Всичко това е книгата на завета на Бога Всевишни,</p>
							<p>26. законът, който Мойсей заповяда като наследие на събранията Иаковови.</p>
							<p>27. Той насища с мъдрост, както Фисон и Тигър в дни на новоплодие;</p>
							<p>28. той изпълва с разум, както Ефрат и Йордан в дни на жетва;</p>
							<p>29. той разлива учение, както светлината и както Гион през време на гроздобер.</p>
							<p>30. Първият човек не достигна да я познае напълно; не ще я изследва също и последният;</p>
							<p>31. защото мислите и са по-пълни от море, и намеренията й са по-дълбоки от голяма бездна.</p>
							<p>32. И аз, като канал из река и като водопровод, излях се в рая.</p>
							<p>33. Казах: ще полея градината си и ще напоя лехите си.</p>
							<p>34. И ето, каналът ми стана река, и реката ми стана море.</p>
							<p>35. И ще светя с учение като с утринна светлина, и надалеч ще го покажа;</p>
							<p>36. и ще изливам учението като пророчество и ще го оставя във вечни родове."</p>
							<p>37. Виждате, че аз съм се трудил не само за себе си, но и за всички, които дирят премъдрост.</p>
							<p><strong><a name="25"></a>ГЛАВА 25.</strong></p>

							<p>1. Стри неща се украсих и станах хубава пред Господа и пред човеците:</p>
							<p>2. единомислие между братя и любов между ближни, и жена и мъж, които живеят съгласно помежду си.</p>
							<p>3. И три вида човеци намрази душата ми, и много ми е омразен техният живот:</p>
							<p>4. горделив сиромах, лъжлив богаташ и старец прелюбодейник, ослабващ в разсъдъка.</p>
							<p>5. Което не си събрал в младост, как можеш го придоби на старост?</p>
							<p>6. Колко прилича на селяни да съдят и на старци - да умеят съвет да дават!</p>
							<p>7. Колко хубава е мъдростта на старците, и колко прилича на почтени люде разсъдливост и съвет!</p>
							<p>8. Венец на старците е многостранната опитност, и тяхна похвала е страхът Господен.</p>
							<p>9. Девет помисли похвалих в сърцето си, а десетия ще изкажа с език:</p>
							<p>10. това е човек, който се радва на деца и който през живота си вижда падението на враговете.</p>
							<p>11. Блазе ономува, който живее с разумна жена, който не греши с език и не служи на недостоен за себе си.</p>
							<p>12. Блазе ономува, който е придобил мъдрост и я предава в ушите на ония, които слушат.</p>
							<p>13. Колко велик е оня, който е намерил премъдрост! но той не е по-високо от оногова, който се бои от Господа.</p>
							<p>14. Страх Господен всичко надминава, и който го има - с кого може да бъде сравнен?</p>
							<p>15. Всяка рана може да се понесе, само не рана сърдечна, и всяка злоба, само не женска злоба,</p>
							<p>16. всяко нападение, само не нападение от ненавистници, и всяко отмъщение, само не отмъщение от врагове;</p>
							<p>17. няма глава по-отровна от змийна глава, и няма ярост по-силна от вража ярост.</p>
							<p>18. Скланям по-скоро да живея с лъв и змей, нежели да живея със зла жена.</p>
							<p>19. Злобата на жена изменя погледа й и прави лицето й мрачно, като у мечка.</p>
							<p>20. Ще седне мъж й между приятелите си и, като чуе за нея, горко ще въздъхне.</p>
							<p>21. Всяка злоба е малка в сравнение със злобата на жена; жребият на грешника да падне върху нея.</p>
							<p>22. Каквото е възлизане по пясък за нозете на старец, такова е свадлива жена за тих мъж.</p>
							<p>23. Не се вглеждай в хубост женска и не пожелавай жена за похот.</p>
							<p>24. Отвращение, стид и голям срам е, кога жена владее над мъжа си.</p>
							<p>25. Унило сърце, тъжно лице и сърдечна рана е лошата жена.</p>
							<p>26. Отпуснати ръце и разслабени колена е жена, която не ощастливи своя мъж.</p>
							<p>27. От жена е началото на греха, и чрез нея всички умираме.</p>
							<p>28. Не давай на вода изток, нито на зла жена - власт;</p>
							<p>29. ако тя не ходи под твоя ръка, отсечи я от плътта си.</p>
							<p><strong><a name="26"></a>ГЛАВА 26.</strong></p>

							<p>1. Честит е мъжът на добра жена, и броят на дните му е двоен.</p>
							<p>2. Добродетелна жена радва мъжа си и ще изпълни с мир годините му;</p>
							<p>3. добра жена е честит дял: тя се дава дял на ония, които се боят от Господа;</p>
							<p>4. с нея у богат и у сиромах е доволно сърцето, и лицето във всяко време е весело.</p>
							<p>5. От три неща се плаши сърцето ми, а при четвъртото аз се моля:</p>
							<p>6. от градско злословие, от разбунтувана тълпа и от смъртна клевета - всичко това е ужасно.</p>
							<p>7. Сърдечна болка и тъга - това е жена, ревнива към друга жена,</p>
							<p>8. и бичът на езика й, който към всички се прилепя.</p>
							<p>9. Зла жена е волски хомот, който се движи насам и натам; който я взима, е също като оня, който хваща скорпия.</p>
							<p>10. Голямо тегло е предадената на пиянство жена, и тя не ще скрие своя срам.</p>
							<p>11. Жена, наклонна към блудство, се познава по дигането на очите и клепачите й.</p>
							<p>12. Над безсрамна дъщеря постави яка стража, за да не би, като улучи слабост, да злоупотреби със себе си.</p>
							<p>13. Пази се от безсрамно око и не се учудвай, ако то съгреши против тебе:</p>
							<p>14. както мъченият от жажда пътник отваря уста и пие всяка близка вода,</p>
							<p>15. тъй и тя сяда срещу всяка шатра и пред стрелата отваря колчан.</p>
							<p>16. Любезността на жената ще успали мъжа й, и благоразумието й ще затлъстя костите му.</p>
							<p>17. Кротка жена е дар от Господа, и благовъзпитана душа цена няма.</p>
							<p>18. Срамежлива жена е благодат въз благодат,</p>
							<p>19. и няма достойна мярка за въздържаната душа.</p>
							<p>20. Каквото е възлязлото на височините Господни слънце,</p>
							<p>21. това е хубостта на добра жена в наредбата на къщата й;</p>
							<p>22. каквото е светилото, което свети върху светия светилник, това е хубостта на нейното лице в зряла възраст;</p>
							<p>23. каквото са златни стълбове върху сребърни подложки, това са прекрасните й нозе върху яките й пети.</p>
							<p>24. От две неща е скърбяло сърцето ми, а при третото се подигаше яд в мене:</p>
							<p>25. ако войник търпи от немотия, и разумни човеци бъдат пренебрегнати,</p>
							<p>26. и ако някой се обръща от праведност към грях; Господ ще приготви такъв за меч.</p>
							<p>27. Търговец мъчно може да избегне от грешки, а кръчмар не ще се избави от грях.</p>
							<p><strong><a name="27"></a>ГЛАВА 27.</strong></p>

							<p>1. Мнозина са грешили за маловажни работи, и който търси богатство, отвръща очи.</p>
							<p>2. Дето се скрепяват камъни, се забива гвоздей: тъй и между продажба и купуване се вмъква грях.</p>
							<p>3. Ако някой не се удържи грижливо в страх Господен, домът му скоро ще се разори.</p>
							<p>4. При отсяване с решето остава смет: тъй и нечистотата на човека - при неговото разсъждение.</p>
							<p>5. Глинени съдини се изпитват в пещ, а човека изпитват в разговора му.</p>
							<p>6. Грижите за дървото се проявяват в неговия плод: тъй и в словото - помислите на човешкото сърце.</p>
							<p>7. Преди беседа не хвали човека, защото тя е изпитание на людете.</p>
							<p>8. Ако усърдно дириш правда, ще я намериш и ще се облечеш с нея като с великолепен подир,</p>
							<p>9. Птиците се прибират при подобните си; тъй и истината се обръща към ония, които се упражняват в нея.</p>
							<p>10. Както лъвът причаква плячката, тъй и греховете - ония, които вършат неправда.</p>
							<p>11. Беседата на благочестивия е всякога мъдрост, а безумният се мени като месечината.</p>
							<p>12. Всред неразумни не губи време, а го прекарвай постоянно всред благоразумни.</p>
							<p>13. Беседата на глупавите е отвратителна, и смехът им е в греховна забрава.</p>
							<p>14. Пустословието на ония, които се много кълнат, прави да настръхват космите, а препирнята им уши запушва.</p>
							<p>15. Свадата на горделивите е кръвопролитие, и хулите им са нетърпими за слуха.</p>
							<p>16. Който издава тайни, изгубва доверие и не ще намери приятел по душа.</p>
							<p>17. Обичай приятеля и бъди му верен;</p>
							<p>18. ако пък издадеш тайните му, не тичай вече подире му;</p>
							<p>19. защото, както човек убива врага си, тъй и ти си убил приятелството на ближния;</p>
							<p>20. и както ти би изпуснал из ръце птичка, тъй си изпуснал приятеля и не ще го хванеш;</p>
							<p>21. не тичай подире му, защото той е далеч отишъл и избягал, както сърна от примка.</p>
							<p>22. Рана може да се превърже, и подир свада е възможно помирение;</p>
							<p>23. но който е издал тайни, той е изгубил надежда за помирение.</p>
							<p>24. Който мига с око, той козни крои, и никой не ще го удържи от това;</p>
							<p>25. пред твоите очи той ще говори сладко и ще се учудва на думите ти,</p>
							<p>26. а после ще изкриви устата си и в думите ти ще открие съблазън;</p>
							<p>27. много неща мразя, но не толкоз, колкото него; и Господ ще го намрази.</p>
							<p>28. Който хвърля камък нагоре, хвърля го на главата си, и коварен удар ще разтвори рани.</p>
							<p>29. Който копае яма, сам ще падне в нея, и който залага примка, сам ще се улови в нея.</p>
							<p>30. Който прави зло, върху него ще се обърне, и той не ще узнае, откъде му е дошло;</p>
							<p>31. присмех и укор от горделивите и отмъщение като лъв го причакват.</p>
							<p>32. С примка ще бъдат уловени ония, които се радват за падението на благочестивите, и скръб ще ги изнури преди смъртта им.</p>
							<p>33. Злоба и гняв - и двете са гнусота, и грешният мъж ще бъде от тях обладаван.</p>
							<p><strong><a name="28"></a>ГЛАВА 28.</strong></p>

							<p>1. Отмъстителният ще получи отмъщение от Господа, Който не ще забрави греховете му.</p>
							<p>2. Прости на ближния си обидата, и тогава, след като се помолиш, ще ти се простят греховете.</p>
							<p>3. Човек към човека гняв има, а от Господа прошка проси;</p>
							<p>4. към подобния на себе си човек той няма милосърдие, а се моли за своите грехове;</p>
							<p>5. сам, бидейки плът, питае злоба: кой ще очисти греховете му?</p>
							<p>6. Помни края и престани да враждуваш: помни изтлението и смъртта и пази заповедите;</p>
							<p>7. помни заповедите и не бъди злобен към ближния;</p>
							<p>8. помни завета на Всевишния и презирай невежеството.</p>
							<p>9. Въздържай се от свада, и ще намалиш греховете:</p>
							<p>10. защото раздразнителен човек разпаля свада; човек грешник ще смущава приятели и сее раздор между ония, които живеят в мир.</p>
							<p>11. От каквото вещество е огънят, тъй и ще се разгори;</p>
							<p>12. и каквато е силата на човека, такъв ще бъде и гневът му, и наспоред богатството ще се усили яростта му.</p>
							<p>13. Гореща препирня огън разпаля, а гореща свада кръв пролива.</p>
							<p>14. Ако подухаш искра, тя ще се разпали, ако пък плюнеш върху нея, ще угасне: едното и другото излиза от твоите уста.</p>
							<p>15. Да бъдат проклети клюкар и двуезичник, защото те са погубили мнозина, които са живели в тишина;</p>
							<p>16. трети език е поколебал мнозина и ги е изпъждал от народ към народ,</p>
							<p>17. разорявал е укрепени градове и е струполясвал къщи на велможи;</p>
							<p>18. трети език е изпъдил доблести жени и ги е лишил от трудовете им;</p>
							<p>19. който го слуша, не ще намери покой и не ще живее в тишина.</p>
							<p>20. Удар от бич резки прави, а удар от език кости троши;</p>
							<p>21. мнозина са паднали от остър меч, но не толкоз, колкото са паднали от език;</p>
							<p>22. честит, който се е укрил от него, който не е изпитвал яростта му, който не е мъкнал хомота му и не е бил свързан с веригите му;</p>
							<p>23. защото хомотът му е хомот железен, и веригите му са вериги медни;</p>
							<p>24. люта смърт е неговата смърт, и самият ад е по-добър от него.</p>
							<p>25. Той не ще овладее благочестивите, и те не ще изгорят в неговия пламък;</p>
							<p>26. които оставят Господа, ще паднат в него; в тях той ще се разгори и не ще угасне: той ще бъде проведен върху им като лъв, и като леопард ще ги изтреби.</p>
							<p>27. Виж, огради имота си с тръни,</p>
							<p>28. свържи среброто си и златото,</p>
							<p>29. и за думите си направи теглилка и мярка, а за устата си - врата и ключалка.</p>
							<p>30. Пази се да се не спънеш чрез тях и Да не паднеш пред ония, които кроят зло.</p>
							<p><strong><a name="29"></a>ГЛАВА 29.</strong></p>

							<p>1. Който показва милост, дава назаем на ближния, и който го поддържа с ръката си, пази заповедите.</p>
							<p>2. Давай назаем на ближния, кога има нужда, и сам овреме връщай на ближния.</p>
							<p>3. Дръж си твърдо думата и бъди верен и във всяко време ще намериш потребното за тебе.</p>
							<p>4. Мнозина са считали заема като находка и са причинили огорчение на ония, които са им помогнали.</p>
							<p>5. Докле получи, ще целува ръката му и заради парите на ближния ще понижи глас;</p>
							<p>6. а в срока за връщане ще провлича времето, ще отговаря тъжно и ще се оплаква от времената.</p>
							<p>7. Ако бъде в състояние, то едвам половината ще донесе - и това ще му сметне като находка;</p>
							<p>8. ако пък не бъде в състояние, заемодавецът се е лишил от парите си и без причина си е добил враг в него;</p>
							<p>9. той ще му отплати с клетви и ругатни и вместо почит ще му въздаде безчестие.</p>
							<p>10. Мнозина поради такова лукавство се отказват да дават назаем, боейки се да не претърпят напразно загуба.</p>
							<p>11. Но към сиромаха бъди снизходителен и с милостинята си към него не закъснявай;</p>
							<p>12. заради заповедта помогни на сиромаха и в нуждата му не го отпускай без нищо.</p>
							<p>13. Пръскай сребро за брат и приятел и го не оставяй да ръждяса под камъка за погибел;</p>
							<p>14. разполагай със съкровището си според заповедите на Всевишния, и то ще ти принесе полза повече, нежели златото;</p>
							<p>15. заключи в плетовете си милостинята, и тя ще те избави от всяка злочестина:</p>
							<p>16. тя ще те защити от врага по-добре, нежели як щит и твърдо копие.</p>
							<p>17. Добрият човек ще поръчителствува за ближния, а оня, който е срам изгубил, ще го остави.</p>
							<p>18. Не забравяй благодеянията на поръчителя, защото той е дал душата си за тебе.</p>
							<p>19. Грешникът ще разстрои състоянието на поръчителя, и неблагодарният в душата ще остави избавителя си.</p>
							<p>20. Поръчителството е причинило разорение на мнозина заможни люде и ги е разклатило като морска вълна;</p>
							<p>21. силни мъже е изпъдило из къщите, и те са се скитали между чужди народи.</p>
							<p>22. Грешник, който взема върху си поръчителство и който търси печалба, на съд ще го теглят.</p>
							<p>23. Помагай на ближния според силата си и пази се, да не паднеш е същото.</p>
							<p>24. Главна потреба за живота е вода и хляб, облекло и къща, която прикрива голотата.</p>
							<p>25. По-добре сиромашки живот под дъсчен покрив, нежели разкошни гощавки в чужди къщи.</p>
							<p>26. Бъди доволен с малко, както и с много.</p>
							<p>27. Лош живот е да се скиташ от къща в къща, и дето се настаниш, не ще посмееш и уста да отвориш;</p>
							<p>28. ще угостяваш и ще поиш без благодарност, па на това отгоре ще чуеш и горчивини:</p>
							<p>29. "дойди тук, пришълецо, сложи трапеза и, ако има нещо у тебе, нахрани ме";</p>
							<p>30. "отдръпни се, пришълецо, заради почетно лице: брат ми дойде на гости, къщата ми е нужна".</p>
							<p>31. Тежък е за чувствителен човек укорът за подслон в къщата и натякванията за сторена услуга.</p>
							<p><strong><a name="30"></a>ГЛАВА 30.</strong></p>

							<p>1. Който обича сина си, нека по-често го наказва, за да се утешава отпосле с него.</p>
							<p>2. Който поучава сина си, ще има помощ от него и между познайници ще се хвали с него.</p>
							<p>3. Който учи сина си, възбужда завист у врага, а пред приятели ще се радва за него.</p>
							<p>4. Умря баща му-и сякаш не е умирал, защото е оставил подире си подобен на себе си;</p>
							<p>5. приживе той го е гледал и се е утешавал, и при смъртта си не се е натъжил;</p>
							<p>6. за врагове той е оставил в него отмъстител, а за приятели - такъв, който въздава благодарност.</p>
							<p>7. Който глези син, ще му превързва раните, и при всеки негов вик ще се вълнува сърцето му.</p>
							<p>8. Необязден кон бива упорит, а син, оставен на волята си, става дързък.</p>
							<p>9. Гали дете, и то ще те уплаши; играй с него, и то ще те натьжи.</p>
							<p>10. Не се смей с него, за да не тъгуваш с него, и после да не скърцаш със зъби.</p>
							<p>11. Не му давай воля в младини и не гледай през пръсти на неразумното му.</p>
							<p>12. Навеждай врата му в младини и кърши ребрата му, докле е младо, за да не би, като стане упорито, да ти бъде непокорно.</p>
							<p>13. Учи сина си и труди се над него, за да нямаш огорчения от неприличните му постъпки.</p>
							<p>14. По-добре сиромах, здрав и крепък на сила, нежели богат с изнурено тяло;</p>
							<p>15. здравето и благосъстоянието на тялото е по-скъпо от всяко злато, и яко тяло е по-добро от безбройно богатство;</p>
							<p>16. няма богатство по-добро от телесно здраве, и няма радост по-висока от сърдечна радост;</p>
							<p>17. по-добре смърт, нежели скръбен живот или постоянна болест.</p>
							<p>18. Сладкиши, поднесени на затворени уста, е също каквото ястия, сложени на гроб.</p>
							<p>19. Каква полза за идола от жертвите? Той нито яде, нито може да мирише;</p>
							<p>20. така гоненият от Господа,</p>
							<p>21. като гледа с очи и като пъшка, прилича на скопец, който прегръща девица и въздиша.</p>
							<p>22. Не се предавай на скръб с душата си и не се мъчи със своята мнителност;</p>
							<p>23. веселостта на сърцето е живот на човека, и радостта на мъжа е дългоденствие,</p>
							<p>24. обичай душата си и утешавай сърцето си и отмахвай от себе си скръбта,</p>
							<p>25. защото скръбта мнозина е убила, а полза от нея няма.</p>
							<p>26. Ревнивост и гняв съкращават дните, а грижа докарва преди време старост.</p>
							<p>27. Открито и добро сърце се грижи и за саоето ядиво.</p>
							<p><strong><a name="31"></a>ГЛАВА 31.</strong></p>

							<p>1. Усърдието за богатство изнурява тялото, и грижата по него отпъжда съня.</p>
							<p>2. Усърдна грижа не дава да се дреме, и тежка болест сън отнима.</p>
							<p>3. Богатият се трудил, когато е умножавал имотите, - и в покой се насища със своите блага;</p>
							<p>4. сиромахът се трудил при немотиите в живота - и в покой остава си оскъден.</p>
							<p>5. Който обича злато, не ще бъде оправдан, и който тича подир тление, ще се напълни с него.</p>
							<p>6. Мнозина поради злато се подложиха на падение, и гибелта им беше пред лицето им;</p>
							<p>7. то е дърво за препънка на ония, които му принасят жертви, и всеки неразбран Ще бъде от него уловен.</p>
							<p>8. Честит е онзи богаташ, който се е показал безукорен и който не тича подир злато.</p>
							<p>9. Кой е той? и ние ще го прославим; защото той е направил чудо в своя народ.</p>
							<p>10. Кой е бил изкушавай със злато - и е останал непорочен? Да му бъде това за хвала!</p>
							<p>11. Кой е можел да съгреши - и не е съгрешил, да стори зло - и не е сторил?</p>
							<p>12. Трайно ще бъде богатството му, и за неговите милостини ще разглася събранието.</p>
							<p>13. Кога седнеш на богата трапеза, не разтваряй гърлото си към нея</p>
							<p>14. и не казвай: много има на нея! Помни, че лакомо око е лошо нещо.</p>
							<p>15. Кое от създаденото е по-завистливо от окото? Затова то плаче за всичко, що види.</p>
							<p>16. Накъдето то погледне, не протягай ръка, и не се сблъсквай с него в блюдото.</p>
							<p>17. Съди за ближния по себе си и за всяко действие разсъждавай.</p>
							<p>18. Яж като човек, що ти е предложено, и не се пресищай, за да те не намразят;</p>
							<p>19. от учтивост пръв преставай да ядеш и не бивай лаком, за да не послужиш за съблазън;</p>
							<p>20. и ако седнеш всред мнозина, не протягай ръка преди тях.</p>
							<p>21. Благовъзпитан човек с малко се задоволява, и затова той на леглото си не страда от задуха.</p>
							<p>22. Здрав сън бива при умерен стомах: станеш рано, и душата ти е с тебе;</p>
							<p>23. страдание от безсъница и холера и болки в корема има у лаком човек.</p>
							<p>24. Ако си се натоварил с ястия, стани от трапезата и отдъхни.</p>
							<p>25. Послушай ме, синко, и не ме пренебрегвай - отпосле ще разбереш думите ми.</p>
							<p>26. Във всичките си работи бъди предпазлив, и никаква болест не ще те намери.</p>
							<p>27. Щедрия на хляб ще благославят устата, и свидетелството на неговата доброта е вярно;</p>
							<p>28. против скъперника на хляб ще роптае градът, и свидетелството за неговото скъперничество е справедливо.</p>
							<p>29. Към вино не се показвай храбър, защото виното мнозина е погубило.</p>
							<p>30. Пещта изпитва якостта на острието чрез каляване; тъй и виното изпитва сърцата на горделиви чрез пиянство.</p>
							<p>31. Виното е полезно за човешкия живот, ако се пие умерено.</p>
							<p>32. Какъв живот е без вино? То е направено за веселие на човеците.</p>
							<p>33. Виното е радост за сърцето и утеха за душата, кога се употребява умерено и навреме,</p>
							<p>34. виното е тъга за душата, кога се пие много, при раздразнение и свада.</p>
							<p>35. Излишна употреба на вино увеличава яростта на неразумния до препъване, като намалява якостта му и причинява рани.</p>
							<p>36. На гощавка при вино не укорявай ближния и го не унижавай във време на веселието му;</p>
							<p>37. не му говори оскърбителни думи и не го товари с искания.</p>
							<p><strong><a name="32"></a>ГЛАВА 32.</strong></p>

							<p>1. Ако са те поставили старейшина на гощавка, не се възгордявай; бъди между другите като един от тях:</p>
							<p>2. погрижи се за тях и после седни. И кога изпълниш всичката си работа, заеми мястото си,</p>
							<p>3. за да им се порадваш и за добрата разпоредба венец да получиш.</p>
							<p>4. Разговора води ти, стареишино, - защото това на тебе прилича, -</p>
							<p>5. с основно знание, и не забранявай музика.</p>
							<p>6. Кога слушат, не протакай разговора и безвременно не мъдрувай.</p>
							<p>7. Каквото е рубинов печат в златно украшение, такова е благозвучието на музика в гощавка при вино;</p>
							<p>8. каквото е смарагдов печат в златна обнова, такова е приятността на песни при вкусно вино.</p>
							<p>9. Кажи, момко, ако потрябва, само две думи, кога бъдеш запитан;</p>
							<p>10. кажи главното, много в малко думи. Бъди като знаещ и, заедно с това, като умеещ да мълчи.</p>
							<p>11. Всред велможи недей се равни с тях и, кога говори друг, ти много не говори.</p>
							<p>12. Пред гръм иде светкавица, а пред срамежлив върви благоразположение.</p>
							<p>13. Ставай навреме и не бъди последен; бързай дома и се не спирай.</p>
							<p>14. Там се забавлявай и работи, каквото ти се нрави; ала не съгрешавай с горделива дума.</p>
							<p>15. И затова благославяй Оногова, Който те е сътворил и Който те насища със Своите блага.</p>
							<p>16. Който се бои от Господа, ще приеме поука, и които от ранно утро се обръщат към Него, ще придобият Неговото благоволение.</p>
							<p>17. Който търси закона, ще се насити от него, а лицемерен ще се препъне о него.</p>
							<p>18. Които се боят от Господа, ще намерят съд и като светлина ще разпалят правосъдието.</p>
							<p>19. Грешен човек отбягва от изобличение и намира извинение, съгласно със своето желание.</p>
							<p>20. Човек разсъдлив не пренебрегва размишление, а неразсъдлив и горд не трепва от страх и след като е направил нещо без размишление.</p>
							<p>21. Без разсъждение не прави нищо, и кога направиш, не се разкайвай.</p>
							<p>22. Не ходи по път, дето има развалини, за да се не спънеш о камък;</p>
							<p>23. не се доверявай и на равен път; пази се дори и от децата си.</p>
							<p>24. Във всяко дело вярвай на душата си; и това е пазене на заповедите.</p>
							<p>25. Който вярва на закона, е внимателен към заповедите, и който се надява на Господа, не ще претърпи вреда.</p>
							<p><strong><a name="33"></a>ГЛАВА 33.</strong></p>

							<p>1. Оногова, който се бои от Господа, зло не ще го сполети, но и в изкушение Той ще го избави.</p>
							<p>2. Мъж мъдър не ще намрази закона, а който се присторено държи о него, е като кораб в буря.</p>
							<p>3. Разумен човек вярва на закона, и законът за него е верен, като отговор на урим.</p>
							<p>4. Приготви реч - и ще бъдеш изслушан, събери поуки - и отговаряй.</p>
							<p>5. Сърцето на глупав е колело в колата, и мисълта му е като ос, която се върти.</p>
							<p>6. Присмехулник приятел е също като буен кон, който под всеки ездач пръхти.</p>
							<p>7. Защо един ден е по-добър от друг, щом всяка дневна светлина през годината излиза от слънцето?</p>
							<p>8. Те са разделени от премъдростта на Господа; Той е отличил времена и празници:</p>
							<p>9. някои от тях Той е възвисил и осветил, а останалите е турил в броя на обикновените дни.</p>
							<p>10. И всички люде са от пръст, и Адам биде създаден от земя;</p>
							<p>11. но по Своето всезнание, Господ турил разлика между тях и им назначил разни пътища:</p>
							<p>12. едни от тях благословил и възвисил, други осветил и приближил до Себе Си, а трети проклел и унизил и изместил от местата им.</p>
							<p>13. Както е глината в ръцете на грънчар, и всички нейни съдбини са в негов произвол, тъй людете са в ръцете на Оногова, Който ги е сътворил, и Той ще им въздаде по Своя съд.</p>
							<p>14. Както наспротив злото стои добро, и наспротив смъртта - живот, тъй и наспротив благочестивеца - грешник. Тъй гледай и на всички дела на Всевишния: те са по две, едно наспротив друго.</p>
							<p>15. И аз последен бодро се потрудих, както оня, който обира след гроздоберци,</p>
							<p>16. и по благословение от Господа успях и напълних лина като гроздоберец.</p>
							<p>17. Разберете, че аз се трудих не за мече си само, а за всички, които търсят поука.</p>
							<p>18. Послушайте ме, князе народни, и внимавайте, началници на събранието:</p>
							<p>19. ни на син, ни на жена, ни на брат, ни на приятел не давай власт над тебе си при твоя живот;</p>
							<p>20. и не давай другиму имота си, за да не би, като се разкаеш, да молиш за него.</p>
							<p>21. Докле си жив и дихание има в тебе, не заменявай себе си с никого;</p>
							<p>22. защото по-добре е децата тебе да молят, нежели ти да гледаш в ръцете на синовете си.</p>
							<p>23. Във всички си дела бъди главен, и не туряй петно на честта си.</p>
							<p>24. При свършване дните на живота си и при смъртта предай наследство.</p>
							<p>25. Кърма, тояга и товар - за осела; хляб, наказание и работа - за роба.</p>
							<p>26. Занимавай роба с работа - и ще имаш покой; отслаби му ръцете - и той ще иска свобода.</p>
							<p>27. Хомот и ремък превиват врата на вола, а за лукав роб - вериги и рани;</p>
							<p>28. употребявай го на работа, за да не остава празен, защото празността е научила на много лоши неща;</p>
							<p>29. настани го на работа, както му прилича, и ако се не покорява, наложи му тежки окови.</p>
							<p>30. Но върху никого не налагай излишно, и нищо не прави без разсъждение.</p>
							<p>31. Ако имаш роб, гледай на него като на себе си, защото си го придобил с кръв;</p>
							<p>32. ако имаш роб, постъпвай с него като с брат, защото ще се нуждаеш от него, както от душата си;</p>
							<p>33. ако го обиждаш, и той стане и избяга от тебе, по кой път ще го дириш?</p>
							<p><strong><a name="34"></a>ГЛАВА 34.</strong></p>

							<p>1.. Празни и лъжливи надежди има у безразсъден човек, и сънни бълнувания окриляват глупци.</p>
							<p>2. Какъвто е оня, който прегръща сянка, или тича подир вятъра, такъв е и тоя, който вярва в сънища.</p>
							<p>3. Сънищата са досущ това, което е подобието на лице спрямо лице.</p>
							<p>4. От нечисто какво може да бъде чисто, и от лъжливо какво може да бъде истинско?</p>
							<p>5. Гадание, белези и сънища са суета, и сърцето се пълни с мечти като у родилка.</p>
							<p>6. Ако не бъдат проведени от Всевишния за вразумяване, не ги взимай присърце.</p>
							<p>7. Сънищата са вкарали мнозина в заблуда, и които са се надявали на тях, паднали са.</p>
							<p>8. Законът се изпълнява без измама, и мъдростта в устата на верните се усъвършенствува.</p>
							<p>9. Учен човек знае много, и многоопитен изказва знание.</p>
							<p>10. Който не е имал опит, той малко знае; а който е странствувал, той е умножил знанието си.</p>
							<p>11. Много видях в моето странствуване, и зная повече от това, колкото говоря.</p>
							<p>12. Много пъти бях в опасност от смърт и се спасявах благодарение на опита.</p>
							<p>13. Духът на ония, които се боят от Господа, ще живее, защото тяхната надежда е в Оногова, Който ги спасява.</p>
							<p>14. Който се бои от Господа, от нищо не ще се уплаши и убои, защото Той е негова надежда.</p>
							<p>15. Блажена е душата на оногова, който се бои от Господа! Кой го поддържа, и кой е негова опора?</p>
							<p>16. Очите на Господа са върху ония, които Го обичат. Той е силна защита и яка опора, бранило от пек и бранило от пладнешки жар, предпаза от спъване и защита от падение;</p>
							<p>17. Той възвисява душата и просвещава очите, дава изцеление, живот и благословение.</p>
							<p>18. Който принася жертва от неправедна печалба, на такъв приносът е подигравка, и даровете на беззаконните са неблагоугодни;</p>
							<p>19. Всевишният не благоволи към приносите на нечестиви и с много жертви не се умилостивява за техните грехове.</p>
							<p>20. Каквото е оня, който закаля жертва син пред баща му, такова е и оня, който принася жертва от имота на сиромаси.</p>
							<p>21. Хлябът на сиромасите е живот за тях; който го отнима, е кръвопиец.</p>
							<p>22. Който отнима прехраната на ближен, убива го, и който лишава наемник от заплата, кръв пролива.</p>
							<p>23. Кога един гради, а друг разваля, какво ще получат те за себе си, освен умора?</p>
							<p>24. Кога един се моли, а друг проклина, кому гласа ще чуе Всемощният?</p>
							<p>25. Ако някой се измие от осквернение с мъртъв и пак се допира до него, каква полза от умиването му?</p>
							<p>26. Тъй е човек, който пости за греховете си и пак отива и прави същото; кой ще чуе молитвата му, и каква полза ще получи, задето се е смирявал?</p>
							<p><strong><a name="35"></a>ГЛАВА 35.</strong></p>

							<p>1. Който пази закона, той умножава приносите; който се държи о заповедите, той принася жертва за спасение.</p>
							<p>2. Който въздава благодарност, принася семидал; а който прави милостиня, принася хвалебна жертва.</p>
							<p>3. Да благоугодим Господу, значи да отстъпваме от зло, и да Го умилостивяваме, значи да се отклоняваме от неправда.</p>
							<p>4. Не се явявай пред лицето на Господа с празни ръце, защото всичко това е по заповед.</p>
							<p>5. Приносът на праведния втлъстява олтара, и благоуханието му е пред Всевишния.</p>
							<p>6. Жертвата на праведен мъж е благоприятна, и споменът за нея ще бъде незабравен.</p>
							<p>7. С весело око прославяй Господа и не намалявай начатьците на трудовете си;</p>
							<p>8. при всеки дар имай весело лице и с радост посвещавай десетината.</p>
							<p>9. Давай на Всевишния според както Той дава, и с весело око - според колкото печелиш с ръката си;</p>
							<p>10. защото Господ отплаща, и Той ще ти въздаде седморно.</p>
							<p>11. Не намалявай даровете, защото Той не ще ги приеме; и не се надявай на неправедна жертва.</p>
							<p>12. Защото Господ е съдия, и у Него няма лицеприятие:</p>
							<p>13. Той не ще лицеприятетвува против сиромах и ще чуе молитвата на обиден;</p>
							<p>14. Той не ще презре молбата на сирак, нито на вдовица, кога тя ще излива просбата си.</p>
							<p>15. Не леят ли се сълзи по бузите на вдовицата, и не вика ли тя против оногова, който ги предизвиква?</p>
							<p>16. Който служи Богу, ще бъде приет с благоволение, и молитвата му ще стигне до облаците.</p>
							<p>17. Молитвата на смирен ще проникне през облаците, и той не ще се утеши, доде тя се не приближи до Бога,</p>
							<p>18. и не ще отстъпи, докле Всевишният не погледне милостно, не разсади справедливо и не произнесе решение.</p>
							<p>19. И Господ не ще закъснее и не ще понесе, докле не съкруши бедрата на немилосърдните;</p>
							<p>20. Той ще въздава отмъщение и на народите, докле изтреби сборището на потисници и съкруши скиптрите на неправедни, -</p>
							<p>21. докле въздаде човеку според делата му, и за делата на людете - според намеренията им,</p>
							<p>22. докле извърши съд над Своя народ и ги зарадва със Своята милост.</p>
							<p>23. Благовременна е милостта във време на скръб, както дъждовните облаци - във време на засуха.</p>
							<p><strong><a name="36"></a>ГЛАВА 36.</strong></p>

							<p>1. Помилуй ни, Владико, Боже на всички, и милостно погледни,</p>
							<p>2. и напрати върху всички народи Твоя страх.</p>
							<p>3. Дигни ръката Си против чуждите народи, и нека те познаят Твоята мощ.</p>
							<p>4. Както пред тях Ти яви светостта Си в нас, тъй и пред нас яви величието Си в тях, -</p>
							<p>5. и нека те познаят, както ние познахме, че няма бог, освен Тебе, Господи!</p>
							<p>6. Възобнови личбите и извърши нови чудеса;</p>
							<p>7. прослави ръката и дясната Си мишца; подигни ярост и пролей гняв;</p>
							<p>8. изтреби противника и унищожи врага;</p>
							<p>9. ускори времето и спомни си клетвата, и нека възвестят за Твоите велики дела.</p>
							<p>10. С яростта на огъня да бъде изтребен оня, който бяга от меч, и потисниците на Твоя народ да намерят гибел.</p>
							<p>11. Съкруши главите на вражеските началници, които казват: "никого няма, освен нас!"</p>
							<p>12. Събери всички колена Иаковови и ги направи Твое наследие, както е било изпървом.</p>
							<p>13. Помилуй, Господи, народа, наречен на Твое име, и Израиля, когото Ти нарече първенец.</p>
							<p>14. Умилостиви се над града на Твоята светиня, над Йерусалим, място на Твоя покой.</p>
							<p>15. Напълни Сион с хвалата на Твоите обещания, и Твоя народ - със славата Си.</p>
							<p>16. Дай свидетелство на ония, които отначало са били Твое достояние, и въздигни пророчества от Твое име.</p>
							<p>17. Дай награда на ония, които се надяват на Тебе, и нека вярват на Твоите пророци.</p>
							<p>18. Чуй, Господи, молитвата на Твоите раби, по благословението Аароново, за Твоя народ, -</p>
							<p>19. и ще познаят всички, които живеят на земята, че Ти си Господ, Бог на вековете.</p>
							<p>20. Стомахът приема в себе си всякаква храна, но има храна от храна по-добра:</p>
							<p>21. гърлото различава ястия от дивеч, тъй и разумно сърце - лъжливи думи.</p>
							<p>22. Лукаво сърце тъга причинява, но многоопитен човек ще му отплати.</p>
							<p>23. Жена ще приеме всякакъв мъж, но има девица от девица по-добра:</p>
							<p>24. хубостта на жената лице весели и от всичко най-желана е за мъжа;</p>
							<p>25. ако на езика и има приветливост и кротост, нейният мъж излиза из реда на синовете човешки.</p>
							<p>26. Който придобива жена, туря начало на имот, придобива според себе си помощник, опора на своето спокойствие.</p>
							<p>27. Дето няма ограда, там имотът се разграбва; а който няма жена, въздиша, скитайки се;</p>
							<p>28. защото, кой ще повярва на въоръжен разбойник, който скита из град в град?</p>
							<p>29. Тъй и на човек, който няма постоянно жителство и който се спира за нощуване там, дето закъснее.</p>
							<p><strong><a name="37"></a>ГЛАВА 37.</strong></p>

							<p>1. Всякой приятел може да каже: "и аз се сприятелих с него". Но има приятел само по име приятел.</p>
							<p>2. Не е ли това скръб до смърт, кога приятел и другар се обръща на враг?</p>
							<p>3. О, лоша мисъл! откъде се вмъкна да покриеш земята с коварство?</p>
							<p>4. Приятел се радва, кога другарят е весел, а кога бъде в скръб, ще бъде против него.</p>
							<p>5. Приятел помага на другар в работите му за стомаха, а в случай на война ще се хване за щит.</p>
							<p>6. Не забравяй другаря в душата си и се сещай за него в твоето богатство.</p>
							<p>7. Всеки съветник хвали своя съвет, но някой съветва за своя полза;</p>
							<p>8. от съветник пази душата си и първом узнай, какво му е нужно; защото, може би, той ще съветва за самия себе си;</p>
							<p>9. може би, той ще ти хвърли жребие и ще ти каже: "пътят ти е добър", а сам ще застане срещу тебе, за да види, какво ще се случи с тебе.</p>
							<p>10. Не се съветвай с твой недоброжелател и от завистниците си крий своите намерения.</p>
							<p>11. Не се съветвай с жена за нейната съперница, със страхливец - за война, с продавач - за размяна, с купувач - за продажба, със завистлив - за благодарност,</p>
							<p>12. с немилосърден - за благотворителност, с ленивец - за всяко дело,</p>
							<p>13. с годишен наемник - за свършека на работата, с ленив роб - за много работи.</p>
							<p>14. На такива не се осланяй при никое съвещание,</p>
							<p>15. но се сношавай всякога само с благочестив мъж, за когото узнаеш, че той пази заповедите Господни,</p>
							<p>16. който с душата си ти е по душа и, в случай че паднеш, заедно с тебе ще поскъоби.</p>
							<p>17. Дръж се о съвета на сърцето си, защото за тебе няма никой по-верен от него18. душата на човека някога ще каже повече, нежели седем наблюдатели, стоещи на високо място за наблюдение.</p>
							<p>19. Но при всичко това моли се на Всевишния, да насочи пътя ти в истината.</p>
							<p>20. Началото на всяка работа е размишление, а преди всяко действие - съвет.</p>
							<p>21. Израз на сърдечно изменение е лицето. Четири състояния се изразяват за него: добро и лошо, живот и смърт, - а винаги езикът господарува.</p>
							<p>22. Някой човек е изкусен и мнозина учи, а за своята душа е безполезен.</p>
							<p>23. Някой се изхитря в речите, а бива омразен, - такъв ще си остане без всяка прехрана;</p>
							<p>24. защото не му е дадена от Господа благодат, и той е лишен от всяка мъдрост.</p>
							<p>25. Някой е мъдър за душата си, и плодовете от знанието на устата му са надеждни.</p>
							<p>26. Мъдър мъж поучава народа си, и плодовете от знанието му са надеждни.</p>
							<p>27. Мъдър мъж ще изобилна с благословение, и всички, които го видят, ще го наричат блажен.</p>
							<p>28. Животът на човека се определя с броя на дните, а дните на Израиля са безбройни.</p>
							<p>29. Мъдрият придобива доверие у народа си, и името му ще живее вовеки.</p>
							<p>30. Синко! през живота си изпитвай душата си и наблюдавай, кое за нея е вредно, и това не й давай;</p>
							<p>31. защото не всичко е полезно за всички, и не всяка душа е разположена към всичко.</p>
							<p>32. Не се пресищай с всякаква сладост и че се нахвърляй на всякакви ястия,</p>
							<p>33. защото от много ядене иде болест, и пресищане докарва холера;</p>
							<p>34. от пресищане мнозина са умрели, а въздържаният ще си продължи живота.</p>
							<p><strong><a name="38"></a>ГЛАВА 38.</strong></p>

							<p>1. Почитай лекаря с чест според нуждата от него, защото Господ го е създал,</p>
							<p>2. и лекуването е от Вишния, и от царя получава дар.</p>
							<p>3. Знанието на лекаря ще възвиси главата му, и между велможите ще бъде на почит.</p>
							<p>4. Господ е създал от земята лекарства, и благоразумен човек не ще ги пренебрегва.</p>
							<p>5. Нали чрез дърво водата стана сладка, за да бъде позната Неговата сила?</p>
							<p>6. Затова Той е дал на людете знание, за Да Го прославят в Неговите чудни дела:</p>
							<p>7. с тях Той лекува човека и премахва болестта му.</p>
							<p>8. Който приготвя лекарства, прави от тях смес, и занятията му не се свършват, и чрез него бива добро по лицето на земята.</p>
							<p>9. Синко, в болестта си не бивай небрежен, а се моли Господу, и Той ще те изцели.</p>
							<p>10. Остави греховния живот, изправи ръцете си и очисти сърцето от всякакъв грях.</p>
							<p>11. Възнес благоухание и споменна жертва от семидал и направи тлъст принос, като да си вече на умиране;</p>
							<p>12. и дай място на лекаря, защото и него Господ е създал, и да се не отдалечава той от тебе, защото е потребен.</p>
							<p>13. В някое време и в ръцете на лекарите има успех;</p>
							<p>14. защото и те се молят Господу, за да им помогне да дадат на болния облекчение и изцеление за продължаване живота.</p>
							<p>15. Но който съгрешава пред Твореца си, да падне в ръцете на лекаря!</p>
							<p>16. Синко, пролей сълзи над умрелия и, като да си подвъргнат на жестока злочестина.почни да плачеш;облечи прилично тялото му и не се отнасяй небрежно към погребението му;</p>
							<p>17. горчив да бъде плачът ти, и топло риданието, и продължи тъгуването си по него, според достойнството му, ден или два, за да избегнеш осъждане, - и тогава утеши се от тъгата;</p>
							<p>18. защото от тъга бива смърт, и сърдечна тъга сила изтощава.</p>
							<p>19. Със злочестината пребъдва и тъга, и животът на сиромаха е тежък за сърцето.</p>
							<p>20. Не предавай сърцето си на тъга, отдалечавай я от себе си, като си спомняш за края.</p>
							<p>21. Не забравяй това, защото няма връщане, и нему не ще принесеш полза, а на себе си ще повредиш.</p>
							<p>22. Спомни си за присъдата над мене, защото тя е също и над тебе: "мене вчера, а тебе днес."</p>
							<p>23. С упокояване на мъртвия успокой и паметта му, и утеши се за него след изхода на душата му.</p>
							<p>24. Книжовна мъдрост се придобива в благоприятно свободно време, и който си има малко занятия, може да придобие мъдрост.</p>
							<p>25. Как може да стане мъдър оня, който борави с орало и се хвали с бич, кара волове и е зает с техни работи, и чийто разговор е само за юнци?</p>
							<p>26. Сърцето му е заето с това, да прокарва бразди, и грижата му - за кърма на телиците.</p>
							<p>27. Тъй и всякой дърводелец и зидар, който прекарва нощта като ден: който борави с резба, той заляга да направи формата разнообразна,</p>
							<p>28. насочва сърцето си към това, щото изображението да има прилика, и грижата му е да завърши делото в съвършенство.</p>
							<p>29. Тъй и ковачът, който седи при наковалнята и мисли за изделие от желязо: димът от огъня изнурява тялото му, и той се бори с горещината от пещта;</p>
							<p>30. шумът от чука заглушава слуха му, и очите му са впити в образеца на съдината;</p>
							<p>31. сърцето му се стреми да свърши делото, и грижата му е да го обработи в съвършенство.</p>
							<p>32. Тъй и грънчарят, който седи над своята работа и с нозете си върти колелото,</p>
							<p>33. който постоянно се грижи за работата си, и чиято работа е цяла изчислена:</p>
							<p>34. с ръката си дава форма на глината, а с нозе смекчава коравината и;</p>
							<p>35. той устремява сърцето си да свърши добре съдината, и грижата му е да очисти пещта.</p>
							<p>36. Всички тия се надяват на ръцете си, и всякой се съвършенствува в своята работа;</p>
							<p>37. без тях нито град се построява, нито жители се населяват и живеят в него;</p>
							<p>38. и все пак в събрание тях не канят, на съдийско седалище не седят и не разсъждават за съдебни наредби, не произнасят оправдания и присъди и с притчи се не занимават;</p>
							<p>39. но поддържат световния живот, и молитвата им е за успеха на тяхното художество.</p>
							<p><strong><a name="39"></a>ГЛАВА 39.</strong></p>

							<p>1. Само оня, който посвещава душата си на размишление върху закона на Всевишния, ще дири мъдростта на всички древни и ще се упражнява в пророчествата:</p>
							<p>2. той ще запомня разказите на видни мъже и ще се вдълбочава в тънките обрати на притчите;</p>
							<p>3. ще изследва скрития смисъл на изреченията и ще се занимава със загадките на притчите;</p>
							<p>4. ще прекарва служба между велможи и ще се явява пред управител;</p>
							<p>5. ще пътува по земята на чужди народи, защото е опитал добро и зло между людете.</p>
							<p>6. Сърцето си ще насочи към това, щото от ранно утро да се обръща към Господа, Който го е сътворил, и ще се моли пред Всевишния; ще отвори с молитва устата си и ще се моли за греховете си.</p>
							<p>7. Ако на Господа Велики бъде угодно, той ще се изпълни с дух на разум,</p>
							<p>8. ще изрича думи от своята мъдрост и в молитва ще прославя Господа;</p>
							<p>9. ще оправя добре своята воля и ум и ще размишлява за тайните на Господа;</p>
							<p>10. ще покаже мъдростта на своето учение и ще се хвали със закона на завета Господен.</p>
							<p>11. Мнозина ще прославят знанието му, и той не ще бъде забравен довека;</p>
							<p>12. споменът за него не ще загине, и името му ще живее от рода в род.</p>
							<p>13. Народите ще прославят мъдростта му, и обществото ще възвестява хвалата му;</p>
							<p>14. докле бъде жив, той ще придобие по-голяма слава, нежели хиляди човеци; а кога почине, ще я увеличи.</p>
							<p>15. След като размислих още, ще ви разкажа, понеже съм пълен, както месечината в своята пълнота.</p>
							<p>16. Изслушайте ме, благочестиви деца, и растете като трендафил, който расте на нива край поток;</p>
							<p>17. издавайте благоухание като ливан,</p>
							<p>18. цъфтете като крин, пръскайте благовоние и пейте песни;</p>
							<p>19. благославяйте Господа във всички дела; величайте името Му и Го прославяйте с Неговата хвала,</p>
							<p>20. с песни от уста и с гусли и, прославяйки, говорете тъй:</p>
							<p>21. всички дела на Господа са твърде благотворни, и всяка Негова повеля ще се изпълни в свое време;</p>
							<p>22. и не може да се каже: какво е това? за какво е това? защото всичко ще се открие в свое време.</p>
							<p>23. По Негова дума стана водата като стог, и по дума на устата Му се явиха водните вместилища.</p>
							<p>24. В Неговите повели е всичкото Му благоволение, и никой не може да намали тяхната спасителност.</p>
							<p>25. Пред Него са делата на всяка плът, и невъзможно е да се укриеш от очите Му.</p>
							<p>26. Той вижда от века във век, и няма нищо чудно пред Него.</p>
							<p>27. Не може да се каже: какво е това? защо е това? защото всичко е създадено за своя употреба.</p>
							<p>28. Неговото благословение покрива като река, и като поток напоява сушата.</p>
							<p>29. Но и гнева Му изпитват народите, както някога Той бе превърнал водите в солни ща.</p>
							<p>30. Пътищата Му за светиите са прави, а за беззаконните са препънки.</p>
							<p>31. Отначало за добрите е създадено доброто, както за грешните - злото.</p>
							<p>32. От всички потребности за живота на човека главни са: вода, огън, желязо, сол, пшенично брашно, мед, мляко, гроздов сок, масло и облекло;</p>
							<p>33. всичко това служи за полза на благочестивите, а за грешниците може да се обърне във вреда.</p>
							<p>34. Има ветрове, които са създадени за отмъщение и в яростта си усилят ударите си;</p>
							<p>35. във време на устрема си те изливат сила и удовлетворяват яростта на Оногова, Който ги е създал.</p>
							<p>36. Огън и градушка, глад и смърт - всичко това е създадено за отмъщение;</p>
							<p>37. зъбите на зверовете, скорпиите, змиите и мечът, който отмъщава на нечестивите с гибел, -</p>
							<p>38. ще се зарадват на повелята Му и ще бъдат готови на земята, кога потрябват, и в свое време не ще престъпят думите Му.</p>
							<p>39. Затова аз от самото начало реших, обсъдих и оставих в писание,</p>
							<p>40. че всички дела на Господа са прекрасни, и Той дарува всичко потребно в свое време;</p>
							<p>41. и не може да се каже: "това е по-лошо от онова", защото всичко в свое време ще бъде признато за добро.</p>
							<p>42. И тъй, от все сърце и с уста възпявайте и благославяйте името Господне.</p>
							<p><strong><a name="40"></a>ГЛАВА 40.</strong></p>

							<p>1. Много трудове са отредени за всеки човек, и тежко е игото на синовете Адамови, от деня на излизане из утробата на майка им до деня на връщане при майката на всички.</p>
							<p>2. Мисълта за очакваното и денят на смъртта произвеждат у тях размишления и страх в сърцето.</p>
							<p>3. От седещия върху славен престол и до поваления на земята и в праха,</p>
							<p>4. от носещия багреница и венец и до облечения в дрипи, -</p>
							<p>5. всеки си има гняв и завист, смущение и безпокойство, и страх от смърт, омраза и разпра, и, кога почива на легло, нощният сън разстройва ума му.</p>
							<p>6. Малко, току-речи съвсем няма той покой, и затова и насъне, както и денем, е нащрек:</p>
							<p>7. бидейки смутен от сърдечните си мечти, както избягалият от бойното поле, във време на своята безопасност той се пробужда и не може да се начупи, че не е имало нищо страшно.</p>
							<p>8. Това ако и да се случва с всяка плът, от човек до добитък, но у грешниците е седем пъти повече.</p>
							<p>9. Смърт, убийство, свада, меч, беди, глад, съсипия и удари -</p>
							<p>10 всичко това е за беззаконните; и потопът беше за тях.</p>
							<p>11. Всичко, що е от земя, връща се в земята, и що е от вода, връща се в морето.</p>
							<p>12. Всеки подкуп и несправедливост ще бъдат изтребени, и верността ще трае вовеки.</p>
							<p>13. Имотите на неправедните като поток ще пресъхнат и като силен гръм при проливен дъжд ще изгърмят.</p>
							<p>14. Който разтваря ръка, весел бива; а престъпниците - най-накрай ще загинат.</p>
							<p>15. Потомците на нечестивци не ще умножат клоните, и нечистите корени са върху стръмна скала;</p>
							<p>16. остриката при всяка вода и на речния бряг се покосява преди всяка друга трева.</p>
							<p>17. Добротворството като рай е пълно с благословии, и милостинята пребъдва вовеки.</p>
							<p>18. Животът на доволния от своята участ и на труженика е сладък; но превъзхожда двамината онзи, който намира съкровище.</p>
							<p>19. Деца к съграждане град увековечават име, но по-горе от едното и другото се смята непорочната жена.</p>
							<p>20. Вино и музика веселят сърцето, но по-добро от едното и другото е любов към мъдростта.</p>
							<p>21. Свирка и гусла правят приятно пението, но по-добро от тях е приятният език.</p>
							<p>22. Очите ти копнеят за приятност и хубост, но по-добро от едното и другото е зеленината на посевите.</p>
							<p>23. Другар и приятел се срещат от време на време, но жена с мъжа си - всякога.</p>
							<p>24. Братя и покровители са за в скръбно време, но по-сигурно от едните и другите спасява милостинята.</p>
							<p>25. Злато и сребро утвърдяват стъпките, но по-надежден от едното и другото се признава добрият съвет.</p>
							<p>26. Богатство и сила възвишават сърцето, но по-високо от това е страхът Господен:</p>
							<p>27. в страха Господен недостиг няма, и няма нужда да се дири при него помощ;</p>
							<p>28. страхът Господен е като благословен рай и закриля човека повече от всяка слава.</p>
							<p>29. Синко, недей живя просешки живот: по-добре да умреш, нежели да просиш милостиня.</p>
							<p>30. Който се заглежда в чужда трапеза, нему животът не е живот: той унижава душата си с чужди ястия;</p>
							<p>31. но разумен и благовъзпитан човек ще се предпази от това.</p>
							<p>32. В устата на безсрамен просенето милостиня ще се покаже сладко, но в утробата му ще се разпали огън.</p>
							<p><strong><a name="41"></a>ГЛАВА 41.</strong></p>

							<p>1. О смърт! колко горчиво е да си спомня у за тебе човек, който спокойно си живее в своите владения,</p>
							<p>2. човек, който с нищо не е огрижен и във всичко е честит и е още в сила да приема храна.</p>
							<p>3. О, смърт! утешителна е твоята присъда за човек, който се нуждае и изнемогва,</p>
							<p>4. за престарял и за отрупан с грижи за всичко, за оня, който няма надежда и е изгубил търпение.</p>
							<p>5. Не бой се от смъртна присъда: спомни си за твоите прадеди и потомци. Това е присъда от Господа над всяка плът.</p>
							<p>6. И тъй, защо се отвръщаш от онова, Що е благоугодно на Всевишния? десет ли, сто ли или хиляда години, -</p>
							<p>7. в ада няма издирване за времето на живота.</p>
							<p>8. Децата на грешници биват отвратителни деца и общуват с нечестивци.</p>
							<p>9. Наследието на децата на грешници Ще загине, и заедно с племето им ще се разнася позор.</p>
							<p>10. Нечестив баща ще бъде укоряван от децата, защото зарад него те търпят позор.</p>
							<p>11. Горко ви, люде нечестиви, които сте оставили закона на Бога Всевишни!</p>
							<p>12. Кога се раждате, раждате се за проклятие; и кога умирате, получавате за свой Дял проклятие.</p>
							<p>13. Всичко, що е от земя, ще се върне в земята: тъй нечестивците от проклятие ще отидат в погибел.</p>
							<p>14. Плачът на людете бива за техните тела, но на грешниците и недоброто име ще се изглади.</p>
							<p>15. Грижи се за името, защото то ще пребъде с тебе по-дълго, нежели много хиляди злато;</p>
							<p>16. за дните на добрия живот има брой, но доброто име пребъдва довека.</p>
							<p>17. Деца, пазете поуката в мир; а скрита мъдрост и невидимо съкровище - каква полза от тях?</p>
							<p>18. По-добре е човек, който крие глупостта си, нежели човек, който крие мъдростта си.</p>
							<p>19. И тъй, срамувайте се от това, за което ще кажа:</p>
							<p>20. защото не е добре да се пази всеки срам, и не всичко от всички се одобрява според истината.</p>
							<p>21. Срамувайте се от блудство пред баща и майка, от лъжа - пред началник и господар;</p>
							<p>22. от престъпление - пред съдия и княз, от беззаконие - пред събрание и народ;</p>
							<p>23. от неправда - пред другар и приятел, от кражба - пред съседи:</p>
							<p>24. срамувайте се от всичко това и пред истината на Бога и на Неговия завет. Срамувай се и от облягане на трапеза, от измама при заем и изплащане;</p>
							<p>25. срамувай се да мълчиш пред ония, които поздравяват, да гледаш на разпътна жена, да отвръщаш лице от сродник,</p>
							<p>26. да отнемаш дял и подарък, да помисляш за омъжена жена, да сподирваш слугинята си,</p>
							<p>27. и не отивай при постелката и;</p>
							<p>28. пред приятели се срамувай от хулни думи, - и, след като си дал, не натяквай,</p>
							<p>29. срамувай се да повтаряш слухове и да разнасяш тайни думи. И ще бъдеш наистина срамежлив и ще придобиеш благоразположението на всеки човек.</p>
							<p><strong><a name="42"></a>ГЛАВА 42.</strong></p>

							<p>1. Не се срамувай ето от какво и за лицеприятие не греши:</p>
							<p>2. не се срамувай да изпълняваш точно закона на Всевишния и завета и съда, за да дадеш правосъдие на нечестивец,</p>
							<p>3. да се препираш с другар и с чужденец и да даваш наследство на приятели;</p>
							<p>4. не се срамувай от точност в теглилки и мерки, - много ли, малко ли печелиш,</p>
							<p>5. от безпристрастие в купуване и продажба, от строго възпитание на децата и разкървяване реброто на лош слуга.</p>
							<p>6. При лоша жена добре е да имаш печат, и дето има много ръце, там заключвай.</p>
							<p>7. Ако нещо даваш, давай по сметка и с теглилка и върши всяко даване и вземане по запис.</p>
							<p>8. Не се срамувай да вразумяваш неразумен и глупав и престарял, който се надваря с млади, - и ще бъдеш наистина благовъзпитан и ще заслужиш одобрение от всеки човек.</p>
							<p>9. Дъщеря за бащата е постоянна тайна грижа; грижата за нея отпъжда съня: в младините й - да не би да процъфти, а след омъжването й - да не би да омръзне;</p>
							<p>10. в моминството й -да не би да се оскверни и стане бременна в бащината си къща; след омъжване - да не би да наруши съпружеската вярност, и в съжителство с мъжа си - да не остане безплодна.</p>
							<p>11. Над безсрамна дъщеря усили надзора, за да те не направи гавра на враговете, притча в града и укор в народа и да те не посрами пред обществото.</p>
							<p>12. Не гледай на човешка хубост и не седи между жени:</p>
							<p>13. защото, както из дрехите излиза молец, тъй и от жената - женско лукавство.</p>
							<p>14. По-добре лош мъж, нежели ласкава жена, - жена, която посрамя до позор.</p>
							<p>15. Ще спомена сега за делата на Господа и ще разкажа за това, което съм видял. По словото на Господа са се явили делата Му:</p>
							<p>16. светлото слънце гледа на всичко, и цялото му действие е пълно със слава Господня.</p>
							<p>17. И на светиите не е предоставил Господ да разгласят за всичките Му чудеса, които Господ Вседържител е утвърдил, за да стои вселената твърдо в Неговата слава.</p>
							<p>18. Той прониква в бездната и сърцето и вижда всичките им гънки; защото Господ разбира всяко знание и вниква в личбите на века,</p>
							<p>19. като възвестява минало и бъдеще и като открива дирите на скритото;</p>
							<p>20. не Го отминува никой помисъл, и не ще се укрие от Него ни една дума.</p>
							<p>21. Той е извършил великите дела на Своята премъдрост и пребъдва преди века и довека:</p>
							<p>22. Той не се е уголемил, нито намалил, и не е искал никакъв съветник.</p>
							<p>23. Колко са желани всичките Му дела, ако и да можем да ги видим само като искри!</p>
							<p>24. Те всички живеят и пребъдват вовеки за всякакви потребности, и всички се покоряват Нему.</p>
							<p>25. Те всички са двойни, едно спроти друго, и нищо не е сътворил Той несъвършено:</p>
							<p>26. едно поддържа благото на друго, - и кой ще се насити да гледа славата Му?</p>
							<p><strong><a name="43"></a>ГЛАВА 43.</strong></p>

							<p>1. Кой ще се насити да гледа величието на висотата, твърдта на чистотата, вида на небето в славно явление!</p>
							<p>2. Слънцето, кога се явява, възвестява за тях при изгрева: чудно създание, дело на Всевишния!</p>
							<p>3. На пладне то изсушава земята, и пред неговия пек кой ще устои?</p>
							<p>4. Разпалят горнила за топилни работи, но слънцето тройно по-силно нагорещява планините: дишайки огнен пламък и изпускайки бляскави лъчи, очи ослепява.</p>
							<p>5. Велик е Господ, Който го е сътворил, и по Негова дума то бързо отминава пътя си.</p>
							<p>6. И месечината служи на всички в свое време да посочва времената и да бъде белег на века:</p>
							<p>7. по месечината определяме празника; светлината й се намалява, след като достигне пълнотата си;</p>
							<p>8. месецът се нарича по нейно име; тя чудно нараства в промяната си;</p>
							<p>9. тя е глава на горните чинове: свети по твърдта небесна;</p>
							<p>10. тя е хубост на небето, слава на звездите, бляскава украса в Господните висини!</p>
							<p>11. Според словото на Светия звездите стоят по чин и не се уморяват в своята стража.</p>
							<p>12. Погледни дъгата - и прослави нейния Сътворител: прекрасна е тя в своето сияние!</p>
							<p>13. С величествения си кръг тя обгръща небето: прострели са я ръцете на Всевишния.</p>
							<p>14. По Негова повеля снегът скоро се сипе, и бързо святкат мълниите на Неговия съд.</p>
							<p>15. Отварят се съкровищници, и из тях излитат облаци като птици.</p>
							<p>16. Със Своето могъщество Той укрепява облаците и се разбиват камъните на градушката;</p>
							<p>17. от погледа Му треперят планините и по Негова воля вее южният вятър.</p>
							<p>18. Гласът на гръма Му, северната буря и вихърът докарват в трепет земята.</p>
							<p>19. Той сипе сняг подобно на ниско хвърчащи крилати и падането на снега е като налитащи скакалци;</p>
							<p>20. на хубавата му белина окото се Учудва, и пред валежа му сърцето се изумява.</p>
							<p>21. И като сол разсипва Той по земята скреж, който, като замръзне, става иглест.</p>
							<p>22. Духне северният студен вятър, - и от водата става лед: той се разстила по цялото водно вместилище, и водата се облича като в броня.</p>
							<p>23. А южният вятър пояжда планините, и изгаря пустинята и като огън опаля тревата.</p>
							<p>24. Но за бързо изцеление над всичко служи мъглата; падащата роса прохлажда от пек.</p>
							<p>25. С повелята Си Господ укротява бездната и насажда в нея острови.</p>
							<p>26. Плаващите по море разказват за опасностите по него, а ние се чудим на онова, що слушаме с ушите си:</p>
							<p>27. защото там има необикновени и чудни дела, разнообразни всякакви животни, разни чудовища.</p>
							<p>28. Чрез Него всичко успешно достига своето назначение, и всичко се държи чрез Неговото слово.</p>
							<p>29. Много може да кажем, и все пак не ще Го постигнем, и краят на думите е: Той е всичко.</p>
							<p>30. Де ще вземем сила, за да Го прославим? защото Той е по-високо от всичките Си дела.</p>
							<p>31. Страшен е Господ и твърде велик, и дивно е Неговото могъщество!</p>
							<p>32. Прославяйки Господа, хвалете Го, колкото можете, но и след това Той ще бъде по-горе;</p>
							<p>33. и като Го величаете, прибавете сили; но не се трудете, защото не ще постигнете.</p>
							<p>34. Кой Го е видял, и кой ще обясни? Кой ще Го прослави, какъвто си е?</p>
							<p>35. Много има скрито, което е по-велико от това; защото ние виждаме малка част от делата Му.</p>
							<p>36. Всичко Господ е сътворил, и на благочестивите е дарувал мъдрост.</p>
							<p><strong><a name="44"></a>ГЛАВА 44.</strong></p>

							<p>1. Да възхвалим сега славните мъже и отците на нашия род:</p>
							<p>2. много славни дела Господ е явявал чрез тях със Своето величие отвека.</p>
							<p>3. Това са били първенци в своите царства и прочути по сила мъже; те са давали разумни съвети, възвестявали са чрез пророчества;</p>
							<p>4. те са били ръководители на народа в съвещания и книжно обучение.</p>
							<p>5. Мъдри думи имало в тяхното учение; те изнамерили музикални напеви и чрез писмо са предали песните.</p>
							<p>6. Люде богати, надарени със сила, те мирно живеели в своите жилища.</p>
							<p>7. Те всички били уважавани между племената си и в своите дни са били за слава.</p>
							<p>8. Между тях има такива, които са оставили след себе си име да разглася тяхната хвала; има и такива, за които не е останал спомен, които са изчезнали, като да не са съществували, и станали като да не са били, а след тях и децата им.</p>
							<p>9. Но те са били мъже на милостта, чиито праведни дела се не забравят.</p>
							<p>10. В тяхното семе пребъдва добро наследство; техните потомци са в заветите;</p>
							<p>11. семето им ще устои, и децата им - поради тях;</p>
							<p>12. семето им ще пребъде довека, и славата им не ще се изтреби;</p>
							<p>13. телата им са погребани в мир, и имената им живеят в родовете;</p>
							<p>14. народите ще разказват за тяхната мъдрост, а църквата ще разглася тяхната хвала.</p>
							<p>15. Енох угоди Господу и биде взет на небето, като стана образ на покаяние за всички родове.</p>
							<p>16. Ной биде намерен съвършен, праведен; във време на гнева той биде умилостивение;</p>
							<p>17. затова той стана остатък на земята, когато беше потоп;</p>
							<p>18. с него биде заключен вечен завет, че никоя плът не ще се изтреби вече чрез потоп.</p>
							<p>19. Авраам е великият отец на много народи, и не е имало нему подобен по слава;</p>
							<p>20. той запази закона на Всевишния и в завет беше с Него,</p>
							<p>21. и върху своята плът утвърди завета и в изпитанието се показа верен;</p>
							<p>22. затова Господ с клетва му обеща, че в неговото семе ще се благословят всички народи;</p>
							<p>23. обеща да го умножи като праха на земята, и да възвиси семето му като звездите, и да им даде наследство от море до море и от реката до края на земята.</p>
							<p>24. И на Исаака, заради баща му Авраама, Той тъй също потвърди благословението на всички люде и завета;</p>
							<p>25. и то се спря върху главата на Иакова:</p>
							<p>26. Той го щедро обсипа със Своите благословения и му даде наследие земята, отдели нейните дялове и ги раздели между дванайсетте колена,</p>
							<p>27. и произведе от него мъж на милостта, който придоби любов в очите на всяка плът.</p>
							<p><strong><a name="45"></a>ГЛАВА 45.</strong></p>

							<p>1. А тоя мъж бе възлюбеният от Бога и от човеците Мойсей, чиято памет е благословена.</p>
							<p>2. Той го изравни по слава със светиите и го възвеличи с дела за страх на враговете;</p>
							<p>3. Той с думата му прекратяваше чудесни личби, прославяше го пред лицето на царе, даваше чрез него заповеди към народа му и му показваше от Своята слава.</p>
							<p>4. За неговата вярност и кротост Той го освети, избра Си го от всички люде,</p>
							<p>5. удостои го да слуша Неговия глас, въведе го в мъгла</p>
							<p>6. и му даде лице с лице заповеди, закон на живота и знания, за да научи Иакова на завета, и Израиля - на Неговите наредби.</p>
							<p>7. Той възвиси Аарона, - нему подобен светия, брат негов, от Левиево коляно, 8. свърза с него вечен завет и му даде свещенство у народа; Той го благослови с особено украшение и го опаса с пояса на славата;</p>
							<p>9. Той му надяна висше украшение и го облече с богати одежди, -</p>
							<p>10. в долна дреха, с подир и ефод,</p>
							<p>11. и го окръжи със златни ябълки и с твърде много звънчета, които да издават при ходенето му звук, та да направят да се слуша в храма звън за напомнюване на синовете на Неговия народ;</p>
							<p>12. облече го със света дреха от злато и хиацинтова вълна и от препреден висон художествена работа, с думата на съда, с Урим и тумим, -</p>
							<p>13. с червен плат - изкусна работа, с многоценни камъни, изрязани като печат, в златно кръжило, работа на каменорезец, с изрязани за спомен начертания на имена според броя на Израилевите колена;</p>
							<p>14. на кидара му - златен венец, знак а светиня, слава на достойнство: величествено украшение, дело на изкуството, желано за очите.</p>
							<p>15. Преди него не е имало това отвека:</p>
							<p>16. който не принадлежал към неговото племе, не се обличал тъй, а само синовете му и потомците му през всички времена.</p>
							<p>17. Жертвите им се принасят всеки ден винаги по два пъти.</p>
							<p>18. Мойсей му ръце напълни и го помаза със свет елей:</p>
							<p>19. нему и на неговото семе е отредено във вечен завет, през дните на небето, да служат Господу и заедно да свещенодействуват и да благославят народа Му с Неговото име;</p>
							<p>20. Господ избра него от всички живи, да Му принася жертва, кадило и благоухание, за спомен, че се е умилостивил над Своя народ;</p>
							<p>21. Той му даде Своите заповеди и власт в съдебни наредби, за да учи Иакова на откровения и да поучава Израиля в Неговия закон.</p>
							<p>22. Против него въстанаха чужди, и му завидяха в пустинята людете, които се присъединиха към Датана и Авирона, и сбирщината на Корея в ярост и гняв;</p>
							<p>23. Господ видя, и Нему биде неугодно това, и те загинаха от гневна ярост.</p>
							<p>24. Той стори над тях чудо, като ги изтреби с пламъка на Своя огън.</p>
							<p>25. И умножи славата на Аарона и му Даде наследие - отдели им първоберките от плодовете:</p>
							<p>26. преди всичко приготви им хляб за насита, защото те ядат и Господните жертви, които Той даде нему и на семето му;</p>
							<p>27. но той не бива да има наследие в земята на народа, и няма за него дял между народа, защото Той Сам е негов дял и наследие.</p>
							<p>28. Също и Финеес, Елеазаров син, е трети по слава, защото бил ревностен към страха Господен и, когато отпаднал народът, устоял в добро разположение на душата си и умилостивил Господа към Израиля;</p>
							<p>29. затова бил сключен с него мирен завет, за да бъде той предстоятел на светиите и на своя народ, та нему и на семето му да принадлежи достойнството на свещенството вовеки.</p>
							<p>30. Както по завета с Давида, син на Иесея от Иудино коляно, царското наследие преминувало от син към син, тъй и наследието на свещенството принадлежало на Аарона и на семето му.</p>
							<p>31. Нека Бог ни даде мъдрост в нашето сърце - да съдим народа Му справедливо, та да не погинат благата им, и тяхната слава да пребъде в родовете им.</p>
							<p><strong><a name="46"></a>ГЛАВА 46.</strong></p>

							<p>1. Силен беше в битките Иисус Навин и беше приемник на Моисея в пророчествата.</p>
							<p>2. Наспоред името си, той беше велик в спасението на Божиите избраници, когато отмъстяваше на въставалите врагове, за да въведе Израиля в наследието му.</p>
							<p>3. Колко той се прослави, когато подигна ръцете си и простря меч срещу града!</p>
							<p>4. Кой преди него тъй е стоял? Защото той води войни Господни.</p>
							<p>5. Нали с негова ръка биде спряно слънцето, и един ден биде като два?</p>
							<p>6. Той викна към Всевишния Владика, когато от всички страни го бяха притиснали врагове, - и Великият Господ го чу:</p>
							<p>7. град от камъни с мощна сила Той хвърли върху враждебния народ и погуби противниците по склона на планината,</p>
							<p>8. за да познаят езичниците всеоръжието на Иисуса Новина и че неговата война беше пред Господа, а той само следваше подир Всемогъщия.</p>
							<p>9. И в дните на Моисея той извърши добро дело, той и Халев, Иефониев син, - с това, че те противостояха на враждуващите, удържаха народа от грях и уталожиха лошия ропот.</p>
							<p>10. И те само двама от шестстотин хиляди пътуващи бяха спасени, за да въведат народа в наследие - в земята, дето тече мед и мляко.</p>
							<p>11. И даде Господ на Халева сила, която се запази в него до старост, - за да възлезе на високото място на земята, и семето му получи наследие,</p>
							<p>12. за да видят всички синове Израилеви, че е добро да се следва подир Господа.</p>
							<p>13. Тъй и съдиите, всеки по своето име, - чието сърце се не заблуждаваше, и които не се отвръщаха от Господа, - споменът за тях да бъде с благословение!</p>
							<p>14. Да процъфтят костите им от своето място,</p>
							<p>15. и името им да премине към синовете им за тяхна прослава!</p>
							<p>16. Възлюбеният от своя Господ Самуил, пророк Господен, основа царство и помаза царе за своя народ;</p>
							<p>17. той съди народа по закона Господен, и Господ посети Иакова;</p>
							<p>18. по своята вяра той беше истински пророк, и по думите му се познаваше верността на предвиждането.</p>
							<p>19. Той викна към Всемогъщия Господ, когато враговете отвред го притискаха, и принесе в жертва агне млечниче,</p>
							<p>20. и Господ изгърмя от небето и със силен шум направи да се чуе гласът Му;</p>
							<p>21. и изтреби тирските вождове и всички князе филистимски.</p>
							<p>22. Още преди времето на вечното свое успокоение той засвидетелствува пред Господа и Неговия помазаник: "имот, ни дори обувки, не съм взел от никого", и никой го не укори.</p>
							<p>23. Той пророкува и след смъртта си, и предсказа на царя смъртта му, и в пророчество възвиси от земята гласа си, че ще бъде изтребен беззаконният народ.</p>
							<p><strong><a name="47"></a>ГЛАВА 47.</strong></p>

							<p>1. После това се яви Натан, за да пророчествува в дните Давидови.</p>
							<p>2. Както тлъстина се отделя от мирна жертва, тъй Давид бе отделен измежду синовете Израилеви.</p>
							<p>3. Той играеше с лъвовете като с козлета, и с мечките като с агнета.</p>
							<p>4. В младините си той не уби ли исполин и не сне ли позора от народа,</p>
							<p>5. когато дигна ръка с камък в прашка и свали гордия Голиата?</p>
							<p>6. Защото той викна към Господа Всевишни, и Господ даде сила на дясната му ръка - да порази силен във война човек, и да възвиси рога на своя народ.</p>
							<p>7. Тъй народът на десетки хиляди го прослави и го възхвали, благославяйки Господа, като достоен за венец на слава:</p>
							<p>8. защото той изтреби околните врагове и смири враждебните филистимци, - та дори доднес е съкрушил техния рог.</p>
							<p>9. Подир всяко свое дело той принасяше благодарение на Светия Всевишни с хвалебно слово;</p>
							<p>10. от все сърце той възпяваше и обичаше своя Създател.</p>
							<p>11. И постави пред жертвеника песнопевци, за да услажда песнопението с техния глас.</p>
							<p>12. Той даде на празниците благолепие и с точност определи времената, та песнопевците да хвалят светото Негово име от ранно утро да огласяват светилището.</p>
							<p>13. И Господ му прости греховете и възнесе навеки рога му и му дарува царствен завет к славен престол у Израиля.</p>
							<p>14. После него се издигна мъдрият негов син и поради баща си живя честито.</p>
							<p>15. Соломон царува в мирни дни, защото Бог го успокои от всички страни, за да построи дом в Негово име и да приготви светилище навеки.</p>
							<p>16. Колко мъдър си бил ти в младините си и като река пълен с разум!</p>
							<p>17. Душата ти покри земята, и ти я напълни със загадъчни притчи;</p>
							<p>18. името ти се пренесе до далечните острови, и ти биде любим за твоя мир;</p>
							<p>19. за твоите песни и изречения, притчи и изяснения тебе се чудеха земите.</p>
							<p>20. В името на Господа Бога, наречен Бог Израилев,</p>
							<p>21. ти събра злато като мед, и умножи среброто като олово.</p>
							<p>22. Но ти наклони бедрата си към жени и с тялото си тям се пороби;</p>
							<p>23. ти тури петно върху славата си и оскверни семето си тъй, че навлече гняв върху децата си, - и те горко оплакваха твоето безумие, - че властта се раздели на Две, и от Ефрема произлезе непокорно царство.</p>
							<p>24. Но Господ не ще остави милостта Си и не ще разруши ни едно от делата Си, не ще изтреби потомците на Своя избраник и не ще изкорени семето на оногова, който Го е възлюбил.</p>
							<p>25. И Той даде на Иакова остатък и на Давида - корен от него.</p>
							<p>26. И почина Соломон с отците си</p>
							<p>27. и след себе си от своето семе остави на народа безумие,</p>
							<p>28. скудоумния Ровоама, който отвърна от себе си народа чрез своя съвет,</p>
							<p>29. и Иеровоама, Наватовия син, който вкара в грях Израиля и на Ефрема показа пътя на греха.</p>
							<p>30. И доста се умножиха греховете им, тъй че те бяха изпъдени от земята си;</p>
							<p>31. и посягаха на всяко зло, докле не дойде върху им отмъщение.</p>
							<p><strong><a name="48"></a>ГЛАВА 48.</strong></p>

							<p>1. И дигна се пророк Илия като огън, и словото му гореше като светило.</p>
							<p>2. Той напрати върху тях глад и с ревността си намали броя им;</p>
							<p>3. със словото Господне той заключи небето и три пъти сваля огън.</p>
							<p>4. Колко си се прославил ти, Илия, с твоите чудеса, и кой може с тебе да се сравни по слава!</p>
							<p>5. Ти въздигна мъртъв от смъртта и ада със словото на Всевишния;</p>
							<p>6. ти свали в погибел царе и знатни от леглото им;</p>
							<p>7. ти слуша на Синай изобличение против тях и на Хорив - съд за отмъщение;</p>
							<p>8. ти помаза царе за награда и пророци за твои приемници;</p>
							<p>9. ти биде грабнат от огнен вихър на колесница с ощени коне;</p>
							<p>10. ти биде предназначен за изобличаване в свое време, за да утолиш гнева, - преди да се е обърнал в ярост, - да обърнеш сърцето на баща към син и да възстановиш колената Иаковови.</p>
							<p>11. Блажени са ония, които са те видели и които са украсени с любов, - и ние живот ще поживеем.</p>
							<p>12. Илия биде скрит във вихрушка, - и Елисей се изпълни с неговия дух</p>
							<p>13. и в своите дни пред княз не трепереше, и никой го не надмина;</p>
							<p>14. нищо го не надделя, и след неговата смърт тялото му пророчествуваше.</p>
							<p>15. И приживе вършеше той чудеса, и след смъртта делата му бяха чудни.</p>
							<p>16. При всичко това народът се не покая, и не отстъпиха от греховете си, докле не бяха пленени от земята си и пръснати по цяла земя.</p>
							<p>17. И остана твърде малко народ и един княз из дома Давидов.</p>
							<p>18. Някои от тях вършеха, що бе угодно Богу, а някои умножаваха греховете.</p>
							<p>19. Езекия укрепи града си и прекара в него вода, проби с желязо скалата и направи водоеми.</p>
							<p>20. В негови дни нахлу Сенахирим и проводи при него Рабсака, който дигна ръка против Сион и много се големееше в гордостта си.</p>
							<p>21. Тогава затрепериха сърцата и ръцете им, и те се мъчеха като родилки;</p>
							<p>22. и викнаха те към милосърдния Господа, като простряха ръце към Него;</p>
							<p>23. и Светият скоро ги чу от небето и ги избави с ръката на Исаия;</p>
							<p>24. Той порази войската на асирийци и Неговият Ангел ги изтреби;</p>
							<p>25. защото Езекия вършеше, което бе угодно Господу, и се държеше здраво о пътищата на отца си Давида, както бе заповядал пророк Исаия, велик и верен в своите видения.</p>
							<p>26. В негови дни слънцето отстъпи назад, и той прибави живот на царя.</p>
							<p>27. С великия си дух той прозря далечното бъдеще и утешаваше тъгуващите в Сион;</p>
							<p>28. довека възвестяваше бъдещето и скритото, преди да се е то изпълнило.</p>
							<p><strong><a name="49"></a>ГЛАВА 49.</strong></p>

							<p>1. Споменът за Иосия е като тамянов състав, приготвен с изкуство на мироварец;</p>
							<p>2. във всяка уста той ще бъде сладък като мед и като музика при гощавка с вино.</p>
							<p>3. Той действуваше успешно в обращението на народа и изтреби гнусотиите на беззаконието;</p>
							<p>4. той насочи към Господа сърцето си и в дните на беззаконните утвърди благочестие.</p>
							<p>5. Освен Давида, Езекия и Иосия, всички тежко съгрешиха,</p>
							<p>6. защото оставиха закона на Всевишния; иудейските царе се прекратиха;</p>
							<p>7. защото предадоха рога си на други и славата си - на чужд народ.</p>
							<p>8. Избраният град на светинята беше изгорен, и улиците му опустошени, както бе предсказал Иеремия,</p>
							<p>9. когото те оскърбяваха, макар че той още в утробата беше осветен за пророк, за да изкоренява, поразява и погубва, също както и да гради и насажда.</p>
							<p>10. Иезекиил видя явлението на славата, която Бог му показа в херувимска колесница;</p>
							<p>11. той напомняше за враговете под образ на дъжд и възвестяваше добро на ония, които изправяха пътищата си.</p>
							<p>12. И дванайсетте пророци - да процъфтят костите им от своето място! - утешаваха Накова и спасяваха тяхната вярна надежда.</p>
							<p>13. Как да възвеличим Зоровавеля? И той е като пръстен на дясна ръка;</p>
							<p>14. също Иисус, син Иоседеков: те в своите дни построиха дом и възстановиха светия храм Господу, предназначен за вечна слава.</p>
							<p>15. Велик е споменът и за Неемия, който ни въздигна падналите стени, тури врата и заворки и поднови разрушените ни къщи.</p>
							<p>16. Не е имало на земята никого от сътворените, подобен на Еноха, - защото той биде дигнат от земята, -</p>
							<p>17. и не се е родил такъв мъж като Иосифа, глава на братята, опора на народа, - и неговите кости бяха почетени.</p>
							<p>18. Между човеците се прославиха Сим и Сит, но по-високо от всичко живо в творенията е Адам.</p>
							<p><strong><a name="50"></a>ГЛАВА 50.</strong></p>

							<p>1. Симон, син на Ония, велик свещеник, приживе поправи дома и в дните си постегна храма:</p>
							<p>2. от него бе турена основа за двойно възвишение - издигане висока ограда на храма;</p>
							<p>3. в негови дни бе намален водоемът, окръжността на медното море;</p>
							<p>4. за да предпазва народа си от бедствие, той укрепи града против обсада.</p>
							<p>5. Колко величествен биваше той сред народа, кога излизаше иззад завесата на храма!</p>
							<p>6. Той бе като утринна звезда сред облаци, като месечина пълна в дните си;</p>
							<p>7. като слънце, светнало над храма на Всевишния, и като дъга, светнала във величествени облаци;</p>
							<p>8. като трендафилов цвят в пролетни Дни, като кринове при водни извори, като клонче ливан в летни дни;</p>
							<p>9. като огън със смирна в кадилница,</p>
							<p>10. като кован златен съд, украсен с всякакви драгоценни камъни;</p>
							<p>11. като маслина с плодове и като кипарис, който се издига до облаците.</p>
							<p>12. Кога вземеше великолепната одежда и се облечеше в пълно величествено украшение, той, възлизайки към светия жертвеник, с блясък освещаваше навред светилището.</p>
							<p>13. Също, кога вземеше жертваните части из ръцете на свещениците, стоейки при огъня на жертвеника, -</p>
							<p>14. наоколо му беше венец от братята, като кедрови издънки на Ливан, и те го окръжаваха като финикови стъбла,</p>
							<p>15. и всички синове Ааронови в своята слава, с принос Господу в ръцете им пред цялото събрание на Израиля.</p>
							<p>16. За довършване службите на олтара, за да увенчае приноса на Всевишния Вседържител,</p>
							<p>17. той простираше ръката си към жертвената чаша, сипваше в нея гроздова кръв и я изливаше при подножието на жертвеника за благоухание на Вишния Всецар.</p>
							<p>18. Тогава синовете Ааронови възкликваха, тръбяха с ковани тръби и издаваха висок глас за спомен пред Всевишния.</p>
							<p>19. Тогава цял народ заедно бързаше да падне ничком на земята, за да се поклони на своя Господ, Вседържител, Бог Вишни;</p>
							<p>20. а песнопевците Го възхваляваха с гласовете си; в пространния храм се разнасяше сладко пение,</p>
							<p>21. и народът се молеше на Господа Всевишни с молитва пред Милосърдния, докле се извършваше славославие Господу, - и тъй завършваха те Нему службата.</p>
							<p>22. Тогава, като слезеше, подигаше ръце над цялото събрание синове Израилеви, за да преподаде с устата си благословението на Господа и да се похвали с Неговото име;</p>
							<p>23. народът повтаряше поклоните, за да приеме благословението от Всевишния.</p>
							<p>24. И днес всички благославяйте Бога, Който върши навред велики дела. Който е продължил дните ни от утробата и постъпва с нас по Своята милост:</p>
							<p>25. да ни даде весело сърце и в наши дни да има мир в Израиля през дните на вечността;</p>
							<p>26. да запази милостта Си към нас и в свое време да ни избави!</p>
							<p>27. От два народа се гнуси душата ми, а третият не е народ:</p>
							<p>28. това са седещите на планина Сеир, филистимците и глупавият народ, който живее в Сикими.</p>
							<p>29. Учението за мъдрост и благоразумие написах в тая книга аз, Иисус, син Сирахов, иерусалимец, който изля мъдрост от сърцето си.</p>
							<p>30. Блазе ономува, който ще се упражнява в тия поуки, - и който ги тури в сърцето си, ще стане мъдър;</p>
							<p>31. ако пък ги изпълнява, ще възмогне всичко; защото светлината Господня е негов път.</p>
							<p><strong><a name="51"></a>ГЛАВА 51.</strong></p>
							<p>Молитва на Иисуса, син Сирахов.</p>

							<p>1. "Тебе ще прославя. Господи Царю, и Тебе ще възхваля, моя Бог Спасител; Твоето име ще прославя,</p>
							<p>2. защото Ти ми беше покровител и помощник</p>
							<p>3. и избави тялото ми от гибел и от примките на клеветнически език, от уста, които казват лъжа; беше ми помощник и против ония, които въстанаха против мене,</p>
							<p>4. и ме избави, по голямата Си милост и заради името Си - от скръцнали зъби, готови да ме изядат,</p>
							<p>5. от ръцете на ония, които дирят душата ми, от много скърби, които съм имал,</p>
							<p>6. от огъня, който удушва от всяка страна, и отсред пламъка, в който не бях изгорял,</p>
							<p>7. из дълбинето на отровата адова, от нечист език и лъжлива дума, от клевета на неправеден език пред царя.</p>
							<p>8. Душата ми беше близо до смърт,</p>
							<p>9. и животът ми беше близо до ада преизподни:</p>
							<p>10. от всички страни ме окръжаваха, и нямаше кой да помогне, дирих с очи подкрепа от людете, ала нямаше.</p>
							<p>11. И си спомних за Твоята, Господи, милост и за делата Ти отвека,</p>
							<p>12. че Ти избавяш ония, които се Тебе надяват, и ги спасяваш от вражи ръце.</p>
							<p>13. И възнесох от земята молбата си и се молих за избава от смърт:</p>
							<p>14. викнах към Господа, Отца на моя Господ, за да ме не остави в скръбни дни, когато нямаше помощ от горделиви човеци.</p>
							<p>15. Ще хваля името Ти непрестанно и ще възпявам в славословие, защото молитвата ми биде чута:</p>
							<p>16. Ти ме спаси от гибел и ме избави от зло време.</p>
							<p>17. Затова ще Те прославям и хваля и ще благославям името на Господа."</p>
							<p>18. Бидейки още момче, преди да бях тръгнал да странствувам, открито търсех мъдрост в молитвата си:</p>
							<p>19. пред храма съм се молил за нея и докрай ще я търся; като от вида на зреещо грозде</p>
							<p>20. сърцето ми се радва от нея; ногата ми тръгна по прав път, аз вървях след нея от младини.</p>
							<p>21. По малко навеждах ухо и я приемах - и намирах в нея много поуки за себе си:</p>
							<p>22. аз напреднах в нея.</p>
							<p>23. Ще въздам слава Ономува, Който ми дава мъдрост.</p>
							<p>24. Аз се реших да я следвам, ревнувах за доброто - и няма да се посрамя.</p>
							<p>25. Душата ми се подвизава заради нея, и в делата си бях точен;</p>
							<p>26. простирах ръце към висинето и съзнавах моето невежество.</p>
							<p>27. Насочих към нея душата си и от самото начало предадох й сърцето си -</p>
							<p>28. и чрез чистота я достигнах; затова няма да бъда оставен от нея.</p>
							<p>29. И подигна се моята вътрешност, за да я търси; затова спечелих добра печалба.</p>
							<p>30. За награда Господ ми даде език, и с него ще Го хваля.</p>
							<p>31. Приближете се до мене вие, ненаучени, и въдворете се в дома на учението,</p>
							<p>32. защото вие се нуждаете от това, и Душите ви силно жадуват.</p>
							<p>33. Аз отварям уста и казвам: придобивайте я без сребро;</p>
							<p>34. подвийте врат под нейния хомот, и нека душата ви приема учение: него може наблизо да намерите.</p>
							<p>35. Виждате с очите си: аз малко се потрудих - и си намерих голямо успокоение.</p>
							<p>36. Придобивайте учение и за голямо количество сребро, - и вие ще придобиете много злато.</p>
							<p>37. Да се радва душата ви за Неговата милост, и не се срамувайте да Го хвалите;</p>
							<p>38. вършете работата си овреме, и Той овреме ще ви даде награда.</p>

						</div></div></div>
			</div>

			<div>
				<div class="reader-message"></div>
			</div>
			<div aria-owns="toolbar"></div>
		</div>
	</body>
</html>
