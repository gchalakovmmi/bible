<!DOCTYPE html>
<html lang="bg">
	<head>
		<meta charset="UTF-8"/>
		<meta name="viewport" content="width=device-width, initial-scale=1.0"/>
		<title>14. Първо послание на св. ап. Павла до Коринтяни</title>
	</head>
	<body>
		<div class="container" style="--line-height: 1.6em; --letter-spacing: -0.03em; --word-spacing: -0.05em; --text-alignment: start; --block-img-margin-right: unset; --block-img-margin-left: unset;" lang="bg" dir="ltr">
			<div class="header reader-header reader-show-element">
				<a class="domain reader-domain" href="https://bg-patriarshia.bg/bible-new-testament-14">bg-patriarshia.bg</a>
				<div class="domain-border"></div>
				<h1 class="reader-title">14. Първо послание на св. ап. Павла до Коринтяни</h1>
				<div class="credits reader-credits"></div>
				<div class="meta-data">
					<div class="reader-estimated-time" data-l10n-args="{&quot;range&quot;:&quot;41–52&quot;,&quot;rangePlural&quot;:&quot;other&quot;}" data-l10n-id="about-reader-estimated-read-time" dir="ltr">41–52 minutes</div>
				</div>
			</div>

			<hr>

			<div class="content">
				<div class="moz-reader-content reader-show-element"><div id="readability-page-1" class="page"><div>

							<p><strong>Глава: <a href="#1">1</a> <a href="#2">2</a> <a href="#3">3</a> <a href="#4">4</a> <a href="#5">5</a> <a href="#6">6</a> <a href="#7">7</a> <a href="#8">8</a> <a href="#9">9</a> <a href="#10">10</a> <a href="#11">11</a> <a href="#12">12</a> <a href="#13">13</a> <a href="#14">14</a> <a href="#15">15</a> <a href="#16">16</a></strong></p>
							<p><strong><a name="1"></a>ГЛАВА 1.</strong></p>
							<audio controls><source src="/new/audio/b14/c1.mp3" type="audio/mpeg">Your browser does not support the audio element.</audio>

							<p>1. Павел, призван апостол Иисус Христов по воля Божия, и брат Состен -</p>
							<p>2. на църквата Божия в Коринт, на осветените в Христа Иисуса, на призваните светии, заедно с всички ония, които призовават името на Господа нашего Иисуса Христа на всяко място, у тях и у нас -</p>
							<p>3. благодат вам и мир от Бога Отца нашето и от Господа Иисуса Христа.</p>
							<p>4. Благодаря на моя Бог винаги за вас заради даруваната вам в Христа Иисуса Божия благодат;</p>
							<p>5. защото чрез Него се обогатихте с всичко, с всяко слово и всяко познание,</p>
							<p>6. според както се е утвърдило у вас Христовото свидетелство,</p>
							<p>7. тъй че вие се не лишавате от никакъв дар, като очаквате откровението на Господа нашего Иисуса Христа,</p>
							<p>8. Който ще ви и утвърди докрай, за да бъдете безукорни в деня на Господа нашето Иисуса Христа.</p>
							<p>9. Верен е Бог, чрез Когото сте призвани за общение със Сина Му Иисуса Христа, Господа нашего.</p>
							<p>10. Моля ви, братя, в името на Господа нашего Иисуса Христа, да говорите всички едно и също, и да няма помежду ви разцепления, а да бъдете съединени в един дух и в една мисъл.</p>
							<p>11. Защото узнах от домашните на Хлоя за вас, братя мои, че помежду ви имало раздори.</p>
							<p>12. А това казвам, защото един от вас дума: "аз съм Павлов", друг: "аз пък - Аполосов", трети: "аз съм Кифин", а друг: "аз пък - Христов".</p>
							<p>13. Нима Христос се е разделил? нима Павел биде разпнат за вас? или в име Павлово се кръстихте?</p>
							<p>14. Благодаря на Бога, че не съм кръстил никого от вас, освен Криела и Гаия,</p>
							<p>15. та да не каже някой, че съм кръстил в мое име.</p>
							<p>16. Кръстих също и Стефаниновия дом, а дали съм кръстил и другиго някого, не зная.</p>
							<p>17. Защото Христос не ме прати да кръщавам, а да благовествувам, и то не с мъдри думи, за да не се обезсили кръстът Христов.</p>
							<p>18. Защото словото за кръста е безумство за ония, които гинат, а з? нас, които се спасяваме, е сила Божия.</p>
							<p>19. Защото писано е: "ще погубя мъдростта на мъдреците и ще отхвърля разума на разумните".</p>
							<p>20. Де е мъдрецът? де е книжовникът? де е разисквачът на тоя век? Не обезуми ли Бог мъдростта на тоя свят?</p>
							<p>21. Понеже светът със своята мъдрост не позна Бога в премъдростта Божия, Бог благоволи да спаси вярващите с безумството на проповедта.</p>
							<p>22. Защото и иудеите искат личби, и елините търсят мъдрост,</p>
							<p>23. а ние проповядваме Христа разпна-тия, Който за иудеи е съблазън, а за елини безумство,</p>
							<p>24. пък за самите призвани, както иудеи, тъй и елини - Божия сила и Божия премъдрост;</p>
							<p>25. защото онова, що е безумно у Бога, е по-мъдро от човеците, и онова, що е немощно у Бога, е по-силно от човеците.</p>
							<p>26. Гледайте, братя, какви сте вие, призваните: не мнозина сте мъдри по плът, не мнозина силни, не мнозина благородни;</p>
							<p>27. ала Бог избра онова, що е безумно на тоя свят, за да посрами мъдрите; Бог избра онова, що е слабо на тоя свят, за да посрами силните;</p>
							<p>28. Бог избра онова, що е от долен род на тоя свят и е унижено, и това, що е нищо, за да съсипе онова, що е нещо, -</p>
							<p>29. та никоя плът да се не похвали пред Бога.</p>
							<p>30. От Него сте и вие в Христа Иисуса, Който стана за нас премъдрост от Бога, и правда, и освещение, и изкупление,</p>
							<p>31. та, както е писано, "който се хвали, с Господа да се хвали".</p>
							<p><strong><a name="2"></a>ГЛАВА 2.</strong></p>
							<audio controls><source src="/new/audio/b14/c2.mp3" type="audio/mpeg">Your browser does not support the audio element.</audio>

							<p>1. И аз, братя, като дойдох при вас, дойдох да ви явя Божието свидетелство не с превъзходно слово или мъдрост;</p>
							<p>2. защото не намерих за добре да зная между вас нещо друго, освен Иисуса Христа, и то Иисуса Христа разпнат;</p>
							<p>3. и аз бях у вас в немощ, в страх и в голям трепет.</p>
							<p>4. И словото ми, и проповедта ми бяха не в убедителни думи на човешка мъдрост, а в проява на дух и сила,</p>
							<p>5. та вярата ваша да се утвьрдява не на човешка мъдрост, а на силата Божия.</p>
							<p>6. Мъдрост проповядваме между съвършените, ала мъдрост не на тоя век, нито на преходните властници в тоя свят,</p>
							<p>7. а проповядваме Божията премъдрост, тайна, съкровена, която Бог е предопределил преди векове за наша слава,</p>
							<p>8. която никой от властниците на тоя век не е познал; защото, ако бяха я познали, не биха разпнали Господа на славата.</p>
							<p>9. Но, както е писано: "око не е виждало, ухо не е чувало и човеку на ум не е идвало това, що Бог е приготвил за ония, които Го обичат".</p>
							<p>10. А нам Бог откри това чрез Своя Дух, защото Духът прониква във всичко, дори и в дълбините Божии.</p>
							<p>11. Понеже кой човек знае, какво има у човека, освен човешкия дух, който живее в него? Тъй и Божието никой не знае, освен Божия Дух.</p>
							<p>12. Ала ние приехме не духа на тоя свят, а Духа, Който иде от Бога, за да знаем това, що ни е дарувано от Бога;</p>
							<p>13. това и проповядваме не с думи, научени от човешка мъдрост, а с думи, научени от Духа Светаго, като сравняваме духовното с духовно.</p>
							<p>14. Душевният човек не възприема онова, що е от Божия Дух: за него това е безумство; и не може да го разбере, защото то се изследва духовно.</p>
							<p>15. Духовният пък изследва всичко, а него никой не изследва.</p>
							<p>16. Защото, кой е познал ума Господен, та да го обясни? А ние имаме ум Христов,</p>
							<p><strong><a name="3"></a>ГЛАВА 3.</strong></p>
							<audio controls><source src="/new/audio/b14/c3.mp3" type="audio/mpeg">Your browser does not support the audio element.</audio>

							<p>1. И аз, братя, не можах да ви говоря като на духовни, а като на плътски, като на младенци в Христа.</p>
							<p>2. С мляко ви нахраних, а не с твърда храна, защото не бяхте в сила да я приемете, па и сега още не сте,</p>
							<p>3. понеже сте още плътски. И наистина, щом има помежду ви завист, раздори и разногласия, не сте ли плътски и не постъпвате ли по човешки?</p>
							<p>4. Защото, щом един говори: "аз съм Павлов", а друг: "аз съм Аполосов", не сте ли плътски?</p>
							<p>5. Какво е, прочее, Павел? какво е Аполос? Не са ли те служители, чрез които вие повярвахте, и то според колкото всекиму от тях Господ е дал?</p>
							<p>6. Аз насадих, Аполос полива, ала Бог направи да израсте;</p>
							<p>7. тъй че нито който сади е нещо, нито който полива, а всичко е Бог, Който прави да расте.</p>
							<p>8. Който сади и който полива едно са; но всеки ще си получи наградата според труда си.</p>
							<p>9. Защото ние сме съработници на Бога, вие пък сте Божия нива. Божие здание.</p>
							<p>10. По дадената ми от Бога благодат, аз, като мъдър първостроител, положих основа, а друг зида върху нея; ала всеки нека внимава, как зида.</p>
							<p>11. Обаче, друга основа никой не може да положи, освен положената, която е Иисус Христос.</p>
							<p>12. Ако върху тая основа някой зида със злато, сребро, драгоценни камъни, дървета, сено или слама, -</p>
							<p>13. на всекиго делото ще стане явно: денят ще го покаже; защото чрез огън се открива, и огънят ще изпита, какво е на всекиго делото.</p>
							<p>14. И ако някому делото, що е зидал, устои, той ще получи награда.</p>
							<p>15. А комуто делото изгори, той ще бъде ощетен, а сам ще се спаси, но тъй, както се спасява някой през огън.</p>
							<p>16. Не знаете ли, че вие сте храм Божий, и Духът Божий живее във вас?</p>
							<p>17. Ако някой разори Божия храм, него Бог ще разори; защото Божият храм е свет; а тоя храм сте вие.</p>
							<p>18. Никой да не се мами; ако някой от вас мисли, че е мъдър на тоя свят, нека стане безумен, за да бъде мъдър.</p>
							<p>19. Защото мъдростта на тоя свят е безумство пред Бога, както е писано: "Той улавя мъдрите в тяхното хитруване".</p>
							<p>20. И пак: "Господ знае, че помислите на мъдреците са суетни".</p>
							<p>21. И тъй, никой да се не хвали с човеци, защото всичко е ваше:</p>
							<p>22. било Павел, или Аполос, или Кифа, било свят или живот, или смърт, било сегашно, или бъдно, - всичко е ваше;</p>
							<p>23. вие пък сте Христови, а Христос - Божий.</p>
							<p><strong><a name="4"></a>ГЛАВА 4.</strong></p>
							<audio controls><source src="/new/audio/b14/c4.mp3" type="audio/mpeg">Your browser does not support the audio element.</audio>

							<p>1. И тъй, нека всякой човек ни счита за служители Христови и разпоредници на тайните Божии;</p>
							<p>2. а това, що нататък се иска от разпоредниците, то е - всеки от тях да се окаже верен.</p>
							<p>3. Малко ми струва да бъда съден от вас, или от човешки съд; но и аз сам себе си не съдя.</p>
							<p>4. Защото в нищо виновен не се съзнавам, ала с това се не оправдавам: съдия ми е Господ.</p>
							<p>5. Прочее, за нищо не съдете преди време, докле не дойде Господ, Който и ще изнесе на виделина тайните на мрака и ще извади наяве намеренията на сърцето; и тогава похвалата ще бъде всекиму от Бога.</p>
							<p>6. Това, братя, приспособих към себе си и Аполоса зарад вас, за да се научите от нас да не мъдрувате повече от онова, що е писано, и да се не гордеете един пред други за някого си.</p>
							<p>7. Защото, кой те отличава от другите? Какво имаш, което да не си получил? А щом си получил, защо се хвалиш, като да не си получил?</p>
							<p>8. Преситени сте вече, обогатихте се вече и се възцарихте без нас; о, да бяхте се възцарили, та и ние да царуваме с вас!</p>
							<p>9. Защото мисля, че нас, апостолите, Бог постави най-последни, като осъдени на смърт; понеже станахме зрелище на света - на Ангели и човеци.</p>
							<p>10. Ние сме безумни зарад Христа, а вие сте мъдри в Христа; ние сме немощни, а вие силни; вие сте славни, а ние безчестни.</p>
							<p>11. Дори до тоя час и гладуваме, и жадуваме, и ходим голи, и ни бият по лице, и се скитаме,</p>
							<p>12. и се трудим, работейки с ръцете си. Злословени - благославяме; гонени - търпим;</p>
							<p>13. хулени - молим се.. Станахме като измет на света, измет за всички досега.</p>
							<p>14. Не за да ви посрамя пиша това, а ви поучавам като мои възлюбени чеда.</p>
							<p>15. Защото, ако имате и десетки хиляди наставници в Христа, много бащи нямате, понеже аз ви родих в Иисуса Христа чрез Евангелието.</p>
							<p>16. Прочее, моля ви, бъдете ми подражатели, както съм аз на Христа.</p>
							<p>17. За това пратих при вас Тимотея, който ми е възлюбено и вярно чедо у Господа; той ще ви напомни моите пътища в Христа, както уча навред във всяка църква.</p>
							<p>18. Някои си се възгордели, като че няма да дойда при вас;</p>
							<p>19. но аз ще дойда скоро при вас, ако ще Господ, и ще позная не думите, а силата на ония, които са се възгордели;</p>
							<p>20. защото царството Божие е не в думи, а в сила.</p>
							<p>21. Какво искате? С палица ли да дойда при вас, или с любов и кротък дух?</p>
							<p><strong><a name="5"></a>ГЛАВА 5.</strong></p>
							<audio controls><source src="/new/audio/b14/c5.mp3" type="audio/mpeg">Your browser does not support the audio element.</audio>

							<p>1. Отвсякъде се слуша, че у вас има блудство, и то такова блудство, за каквото дума не става дори и между езичниците, именно, че някой държи бащина си жена.</p>
							<p>2. А вие сте се възгордели, вместо по-скоро да плачете, за да се махне из средата ви оня, който е извършил тая работа!</p>
							<p>3. Аз пък, макар отсъствуващ тялом, но присъствуващ духом, вече реших, като да съм между вас, оногова, който е извършил това нещо, -</p>
							<p>4. в името на Господа нашето Иисуса Христа, като бе съберете вие и моят дух, със силата на Господа нашего Иисуса Христа, -</p>
							<p>5. да го предадете на сатаната, за омаломощаване на плътта, та духът да бъде спасен в деня на Господа нашето Иисуса Христа.</p>
							<p>6. Хвалбата ви не е добра. Не знаете ли, че малко квас заквася цялото тесто?</p>
							<p>7. Затова очистете стария квас, за да бъдете ново тесто, както сте безквасни; защото Христос, Пасхата наша, биде заклан за нас.</p>
							<p>8. Нека празнуваме, прочее, не със стар квас, нито с квас от злоба и лукавство, а с безквасни хлябове от чистота и истина.</p>
							<p>9. Писах ви в писмото си - да нямате общение с блудници;</p>
							<p>10. и не изобщо с блудниците на тоя свят, или с користолюбци, или с грабите-ли, или с идолослужители, защото, инак, би трябвало да излезете от тоя свят.</p>
							<p>11. Но сега ви писах да не се сношавате с оногова, който, наричайки се брат, остава си блудник, или користолюбец, или идолослужител, или хулник, или пияница, или грабител; с такъв дори и да не ядете.</p>
							<p>12. Защото моя работа ли е да съдя и външните? Не съдите ли вие вътрешните?</p>
							<p>13. Външните пък ще съди Бог. Махнете, прочее, злия изпомежду си.</p>
							<p><strong><a name="6"></a>ГЛАВА 6.</strong></p>
							<audio controls><source src="/new/audio/b14/c6.mp3" type="audio/mpeg">Your browser does not support the audio element.</audio>

							<p>1. Смее ли някой от вас, кога има тъжба с другиго, да се съди пред нечестивците, а не пред светиите?</p>
							<p>2. Не знаете ли, че светиите ще съдят света? И ако светът бъде съден от вас, то вие недостойни ли сте да съдите най-малките работи?</p>
							<p>3. Не знаете ли, че ангели ще съдим? А колко повече житейски работи?</p>
							<p>4. Ако, прочее, имате съд за житейски работи, поставяйте за съдии унижените в църквата.</p>
							<p>5. За ваш срам казвам: тъй ли няма помежду ви ни един мъдър, който да може да отсъжда между братята си?</p>
							<p>6. А брат с брата се съди, и то пред неверници!</p>
							<p>7. Твърде срамотно е за вас вече това, че имате съдби помежду си; защо по-добре не си останете обидени? Защо по-добре не претърпите щета?</p>
							<p>8. Но вие сами обиждате и ощетявате, и то братя.</p>
							<p>9. Или не знаете, че неправедници няма да наследят царството Божие? Не се лъжете: нито блудници, ни идолослужители, ни прелюбодейци, нито малакийци, ни мъжеложници,</p>
							<p>10. нито крадци, ни користолюбци, ни пияници, нито хулители, ни грабители няма да наследят царството Божие.</p>
							<p>11. И такива бяхте някои от вас; но се умихте, но се осветихте, но се оправдахте в името на Господа нашето Иисуса Христа и чрез Духа на нашия Бог.</p>
							<p>12. Всичко ми е позволено, ала не всичко е полезно; всичко ми е позволено, но няма да бъда аз обладан от нещо.</p>
							<p>13. Храната е за корема, и коремът за храната; но Бог ще погуби и едното и другото. Ала тялото не е за блудство, а за Господа, а Господ - за тялото.</p>
							<p>14. Бог и Господа възкреси, и нас ще възкреси със силата Си.</p>
							<p>15. Нима не знаете, че телата ви са Христови членове? И тъй, да вземали членовете на Христа и да ги направя членове на блудница? Съвсем не!</p>
							<p>16. Или не знаете, че, който се съединява с блудница, става едно тяло с нея? Защото казано е: "ще бъдат двамата една плът".</p>
							<p>17. А който се съединява с Господа, един дух е с Него.</p>
							<p>18. Избягвайте блудството; всеки грях, що прави човек, е извън тялото, а блудникът против собственото си тяло греши.</p>
							<p>19. Или не знаете, че тялото ви е храм на Духа Светаго, Който живее във вас и Когото имате от Бога, и че не принадлежите на себе си?</p>
							<p>20. Защото вие сте скъпо купени. Затова прославете Бога в телата си и в душите си, които са Божии.</p>
							<p><strong><a name="7"></a>ГЛАВА 7.</strong></p>
							<audio controls><source src="/new/audio/b14/c7.mp3" type="audio/mpeg">Your browser does not support the audio element.</audio>

							<p>1. А за което ми бяхте писали - добре е за човека да се не допира до жена.</p>
							<p>2. Но, за да се избягва блудството, нека всеки си има своя жена, и всяка жена да си има свой мъж.</p>
							<p>3. Мъжът да отдава на жена си дължимата любов; също и жената - на мъжа.</p>
							<p>4. Жената не е господарка на тялото си, а мъжът; също и мъжът не е господар на тялото си, а жената.</p>
							<p>5. Недейте се лишава един от други - освен по съгласие за някое време, за да пребъдвате в пост и молитва; след това бъдете си пак заедно, за да ви не изкушава сатаната, поради вашето невъздържане.</p>
							<p>6. Това обаче казвам като съвет, а не като заповед.</p>
							<p>7. Защото желая, всички човеци да са като мене; ала всеки си има своя дарба от Бога, един - тъй, други - инак.</p>
							<p>8. А на неженените и вдовиците казвам: добре им е, ако си останат като мене.</p>
							<p>9. Но, ако не се въздържат, нека се женят; защото по-добре е да се женят, отколкото да се разпалват.</p>
							<p>10. А на женените заповядвам - не аз, а Господ - жена да се не разделя от мъж, -</p>
							<p>11. ако пък се и раздели, да остане неомъжена, или да се примири с мъжа си, - и мъж да не оставя жена си.</p>
							<p>12. А на останалите аз говоря, а не Господ: ако някой брат има жена неповярвала, и тя е съгласна да живее с него, да я не оставя;</p>
							<p>13. и ако някоя жена има мъж неповярвал, и той е съгласен да живее с нея, да го не оставя.</p>
							<p>14. Защото неповярвал мъж бива осветен чрез вярващата жена, и неповярвала жена бива осветена чрез вярващия мъж; инак, децата ви биха били нечисти, а сега те са свети.</p>
							<p>15. Ако някой неповярвал иска да се разведе, нека се разведе; в такива случаи брат или сестра не са заробени; за мир ни е повикал Бог.</p>
							<p>16. Защото, отде знаеш, жено, не ще ли спасиш ти мъжа? Или, отде знаеш, о мъжо, не ще ли спасиш ти жената?</p>
							<p>17. Само нека всякой да постъпва тъй, както му е определил Бог, както го с призвал Господ. Тъй поръчвам по всички църкви.</p>
							<p>18. Обрязан ли е призван някой, да не крие; необрязан ли е призван някой, да се не обрязва.</p>
							<p>19. Обрязването е нищо, и необрязването е нищо, а пазенето Божиите заповеди е всичко.</p>
							<p>20. Всякой да си остава в званието, в което е призван.</p>
							<p>21. Роб ли си призван, да те не е грижа; но, дори и ако можеш да станеш свободен, още повече се възползувай от робството.</p>
							<p>22. Защото призваният в Господа роб бива Господен свободник; тъй също и призваният свободник бива роб Христов.</p>
							<p>23. Вие сте скъпо купени; не ставайте роби на човеци.</p>
							<p>24. Всякой в каквото звание е призван, братя, в него и да остава пред Бога.</p>
							<p>25. За девствениците нямам заповед от Господа, но ви давам съвет, като помилуван от Господа да Му бъда верен.</p>
							<p>26. Поради настоящата нужда за добро намирам това: добре е за човека да си бъде тъй.</p>
							<p>27. Свързан ли си с жена, не търси развод; развързан ли си от жена, не търси жена.</p>
							<p>28. Па, ако се и ожениш, няма да съгрешиш; и девица, ако се омъжи, няма да съгреши. Но такива ще имат грижи за плътта, а пък аз ви щадя.</p>
							<p>29. Това ви казвам, братя, защото времето нататък е късо, та ония, които имат жени, да бъдат като че нямат;</p>
							<p>30. и които плачат - като че не плачат; и които се радват - като че се не радват; и които купуват - като че не притежават;</p>
							<p>31. и които се ползуват от тоя свят - като да се не ползуват; защото е преходен образът на тоя свят.</p>
							<p>32. Пък аз искам вие да бъдете без грижи. Нежененият се грижи за Господни работи - как да угоди Господу;</p>
							<p>33. а жененият се грижи за световни работи - как да угоди на жената.</p>
							<p>34. Има разлика между жена и девица; неомъжената се грижи за Господни работи - как да угоди Господу, за да стане света телом и духом. А омъжената се грижи за световни работи - как да угоди на мъжа си.</p>
							<p>35. Говоря ви това за ваша полза; не за да ви метна примка, а за благоприлично и постоянни служене Господу безпрепятствено.</p>
							<p>36. Ако някой мисли, че е неприлично девицата му да остане тъй в напреднала възраст, той нека прави каквото иска: няма да сгреши; нека такива се омъжват.</p>
							<p>37. Но който е непреклонно твърд в сърцето си, без да е в нужда и е властен над волята си, па реши в сърцето си да пази своята девица, той добре прави.</p>
							<p>38. Така щото и оня, който омъжва девицата си, добре прави, но оня, който я не омъжва, по-добре прави.</p>
							<p>39. Жената е свързана чрез закона, докле е жив мъж й; ако пък умре мъж й, тя е свободна да се омъжи за когото иска, но само в име Господне.</p>
							<p>40. Но тя е по-блажена, ако си остане тъй, според моето мнение; а мисля, че и аз имам Дух Божий.</p>
							<p><strong><a name="8"></a>ГЛАВА 8.</strong></p>
							<audio controls><source src="/new/audio/b14/c8.mp3" type="audio/mpeg">Your browser does not support the audio element.</audio>

							<p>1. Що се пък отнася до идоложертвените храни, мислим, че всички имаме знание. - Добре, но знанието възгордява, а любовта назидава.</p>
							<p>2. Ако някой мисли, че знае нещо, той още нищо не е тъй узнал, както трябва да знае.</p>
							<p>3. Ако пък някой люби Бога, той е познат от Него.</p>
							<p>4. - Колкото за ядене идолски жертви знаем, че идолът е нищо в света и че други бог няма, освен Единаго Бога.</p>
							<p>5. Защото, макар и да има само по име богове, било на небето, било на земята (както и има много богове и много господевци), -</p>
							<p>6. ние обаче имаме един Бог Отец, от Когото е всичко, и ние сме у Него, и един Господ Иисус Христос, чрез Когото е всичко и ние сме чрез Него.</p>
							<p>7. - Добре, но не у всички има това знание; някои с досегашните си понятия за идолите ядат идоложертвено като идолски жертви, и съвестта им, бидейки немощна, се осквернява.</p>
							<p>8. Храната не ни приближава към Бога, защото, нито ако ядем, печелим, нито ако не ядем, губим.</p>
							<p>9. Пазете се обаче, да не би някак тая ваша свобода стане съблазън за немощните.</p>
							<p>10. Защото, ако някой види, че ти, който разбираш, седиш на трапеза в капище, то неговата съвест, като на немощен, не ще ли го насърчи да яде идолски жертви?</p>
							<p>11. И при твоето разбиране ще загине немощният брат, за когото е умрял Христос.</p>
							<p>12. А като грешите тъй против братята и биете немощната им съвест, вие грешите против Христа.</p>
							<p>13. Затова, щом храната съблазнява брата ми, няма да ям месо никога, за да не съблазня брата си.</p>
							<p><strong><a name="9"></a>ГЛАВА 9.</strong></p>
							<audio controls><source src="/new/audio/b14/c9.mp3" type="audio/mpeg">Your browser does not support the audio element.</audio>

							<p>1. Не съм ли апостол? Не съм ли свободен? Не съм ли видял Иисуса Христа, Господа нашего? Не сте ли вие мое дело в Господа?</p>
							<p>2. Ако на други не съм апостол, на вас обаче съм; защото печатът на моето апостолство вие сте в Господа.</p>
							<p>3. Това е моята защита против ония, които ме осъждат</p>
							<p>4. Нима нямаме власт да ядем и да пием?</p>
							<p>5. Нима нямаме власт да водим със себе си сестра жена, както и другите апостоли и братята Господни и Кифа?</p>
							<p>6. Или само аз и Варнава нямаме право да не работим?</p>
							<p>7. Кой войник служи някога на свои разноски? Кой сади лозе, и не яде от плода му? Или кой пасе стадо, и не яде от млякото на стадото?</p>
							<p>8. Нима по човешки говоря това? Не и законът ли казва същото?</p>
							<p>9. Защото в Моисеевия закон е писано: "не вързвай устата на вол, който вършее". Нима за воловете се грижи Бог?</p>
							<p>10. Или казва това главно за нас? - Да, за нас е писано това; защото, който оре, трябва да оре с надежда, и който вършее, трябва да вършее с надежда да получи, каквото очаква.</p>
							<p>11. Ако ние сме посеяли у вас духовното, много ли е, ако пожънем у вас телесното?</p>
							<p>12. Ако други имат дял в онова, що вие владеете, то колко повече ние? Обаче, ние се не ползувахме от това право, а всичко търпим, за да не причиним някоя спънка на Христовото благовестие.</p>
							<p>13. Не знаете ли, че, които свещенодействуват, се хранят от светилището, и които служат на олтара, делят си с олтара принесеното?</p>
							<p>14. Тъй и Господ е заповядал, проповедниците на благовестието да живеят от благовестието.</p>
							<p>15. Но аз се не възползувах ни с едно от тия права; и не писах това, за да се приложи всичко туй към мене. Защото за мене е по-добре да умра, отколкото някой да ми осуети похвалата.</p>
							<p>16. Защото, ако благовествувам, няма за какво да се хваля: обязаност необходима ми се налага, и горко ми, ако не благовествувам!</p>
							<p>17. Ако доброволно върша това, имам награда; ако ли недоброволно, изпълнявам само поверена мен служба.</p>
							<p>18. А каква ми е наградата? Тая, че, проповядвайки Евангелието, благовествувам за Христа даром, без да се ползувам от своето право в благовестието.</p>
							<p>19. Защото, бидейки свободен от всички, станах роб на всички, за да придобия по-многото от тях:</p>
							<p>20. за иудеите станах като иудеин, за да придобия иудеите; за подзаконните станах подзаконен, за да придобия подзаконните;</p>
							<p>21. за нямащите закон станах като да съм без закон (макар да не съм без закон пред Бога, но съм под закона на Христа), за да придобия нямащите закон;</p>
							<p>22. за немощните станах като немощен, за да придобия немощните, за всички станах всичко, щото по какъвто и да е начин да спася някои.</p>
							<p>23. А това го правя заради Евангелието, за да бъда участник в неговите блага.</p>
							<p>24. Не знаете ли, че, които се надтичват на игрище, всички тичат, ала само един получава наградата? Така тичайте, за да постигнете целта.</p>
							<p>25. Всеки, който се подвизава, от всичко се въздържа: те - за да получат тленен венец, а ние - нетленен.</p>
							<p>26. Прочее, аз тичам не като след нещо неизвестно, удрям не като да бия въздух;</p>
							<p>27. но изнурявам и поробвам тялото си, да не би, като проповядвам на другите, сам негоден да стана.</p>
							<p><strong><a name="10"></a>ГЛАВА 10.</strong></p>
							<audio controls><source src="/new/audio/b14/c10.mp3" type="audio/mpeg">Your browser does not support the audio element.</audio>

							<p>1. Не искам, братя, да не знаете, че бащите ни всички под облака бяха и всички през морето минаха;</p>
							<p>2. и всички в Моисея се кръстиха в облака и в морето;</p>
							<p>3. и всички ядоха една и съща духовна храна;</p>
							<p>4. и всички пиха едно и също духовно питие; защото пиеха от духовния камък, който идеше подире им; а камъкът беше Христос.</p>
							<p>5. Но към повечето от тях Бог не благоизволи, защото бидоха изповалени в пустинята.</p>
							<p>6. А това бидоха образи за нас, за да не бъдем похотливи на зло, както и те бяха похотливи.</p>
							<p>7. Не бивайте нито идолослужители, както някои от тях, за които е писано: "народът седна да яде и да пие, па стана да играе".</p>
							<p>8. Нито да блудствуваме, както някои от тях блудствуваха, и в един ден погинаха двайсет и три хиляди.</p>
							<p>9. Нито да изкушаваме Христа, както някои от тях изкусиха, и погинаха от змии.</p>
							<p>10. Нито роптайте, както роптаеха някои от тях, и погинаха от изтребителя.</p>
							<p>11. Всички тия неща им се случваха, за да служат за образи, а бяха написани за поука нам, до които стигнаха краищата на вековете.</p>
							<p>12. Затова, който мисли, че стои, нека гледа да не падне.</p>
							<p>13. Друго изкушение вас не е постигнало, освен човешко; верен е обаче Бог, Който не ще остави да бъдете изкушени повече от силата ви, а заедно с изкушението ще даде и изход, за да можете да търпите.</p>
							<p>14. Затова, мои възлюбени, отбягвайте идолослужението.</p>
							<p>15. Говоря като на разумни; разсъдете сами за това, що казвам.</p>
							<p>16. Чашата на благословението, която благославяме, не е ли общение с кръвта Христова? Хлябът, който ломим, не е ли общение с тялото Христово?</p>
							<p>17. Защото един хляб, едно тяло сме ние многото, понеже всички се причастяваме от един хляб.</p>
							<p>18. Гледайте Израиля по плът: ония, които ядат жертвите, не са ли съобщници на жертвеника?</p>
							<p>19. Какво, прочее, казвам? Това ли, че идолът е нещо, или че идолските жертви са нещо?</p>
							<p>20. Не, но каквото принасят в жертва езичниците, принасят го на бесове, а не Богу; пък аз не искам да бъдете съобщници на бесовете.</p>
							<p>21. Не можете да пиете Господня чаша и бесовска чаша; не можете да участвувате на Господня трапеза и на бесовска трапеза.</p>
							<p>22. Или ще възбудим ревнуване у Господа? Та по-силни ли сме от Него?</p>
							<p>23. Всичко ми е позволено, но не всичко е полезно; всичко ми е позволено, ала не всичко е за поука.</p>
							<p>24. Никой да не търси своята полза, а всякой - ползата на другиго.</p>
							<p>25. Всичко, що се продава на месарницата, яжте без никакво издирване за спокойна съвест;</p>
							<p>26. защото "Господня е земята и онова, що я изпълня".</p>
							<p>27. Ако някой от неверните ви покани, и вие поискате да отидете, яжте всичко, що ви сложат, без никакво издирване за спокойна съвест.</p>
							<p>28. Но, ако някой ви каже: това е идол-ска жертва, не яжте - заради оногова, който ви е обадил, и заради съвестта; защото Господня е земята и онова, що я изпълня.</p>
							<p>29. Съвест разбирам не своята, а на другия; защото бива ли моята свобода да бъде съдена от чужда съвест?</p>
							<p>30. Ако пък участвувам е яденето с благодарност, защо да бъда хулен поради онова, за което благодаря?</p>
							<p>31. И тъй, ядете ли, пиете ли, или нещо друго вършите, всичко за слава Божия вършете.</p>
							<p>32. Не ставайте съблазън ни за иудеи, ни за елини, нито за църквата Божия,</p>
							<p>33. както и аз угаждам във всичко на всички и не търся своята полза, а ползата на многото, за да се спасят.</p>
							<p><strong><a name="11"></a>ГЛАВА 11.</strong></p>
							<audio controls><source src="/new/audio/b14/c11.mp3" type="audio/mpeg">Your browser does not support the audio element.</audio>

							<p>1. Бъдете мои подражатели, както съм и аз на Христа.</p>
							<p>2. Похвалявам ви, братя, че ме помните за всичко и държите преданията тъй, както съм ви ги предал.</p>
							<p>3. Искам да знаете още, че глава на всеки мъж е Христос, а на жената глава е мъжът, на Христа пък глава е Бог.</p>
							<p>4. Всеки мъж, който се моли или пророкува с покрита глава, засрамя главата си;</p>
							<p>5. и всяка жена, която се моли или пророкува гологлава, засрамя главата си, защото все едно е, като да е обръсната;</p>
							<p>6. ако жена не иска да се покрива, нека се стриже; ако пък е срамотно за жена да се стриже или бръсне, нека се покрива.</p>
							<p>7. И тъй, мъжът не бива да си покрива главата, защото е образ и слава Божия, а жената е слава на мъжа.</p>
							<p>8. Защото не мъжът е от жената, а жената е от мъжа;</p>
							<p>9. и не мъжът е създаден за жената, а жената за мъжа.</p>
							<p>10. Затова жената трябва да има на главата си знак на мъжова власт над нея - заради Ангелите.</p>
							<p>11. Но все пак нито мъж без жена, нито жена без мъж бива в Господа.</p>
							<p>12. Защото, както жената е от мъжа, тъй и мъжът е чрез жената, а всичко е от Бога.</p>
							<p>13. Разсъдете сами в себе си: прилично ли е жена да се моли Богу гологлава?</p>
							<p>14. Нали и самата природа ви учи, че е безчестно за мъж, ако си оставя коса?</p>
							<p>15. Но, ако жена си оставя коса, то е чест за нея, понеже косата й е дадена вместо покривало.</p>
							<p>16. Обаче, ако някой иска да се препи-ра, ние нямаме такъв обичай, нито църквите Божии.</p>
							<p>17. А по това, което ще говоря, няма да ви похвалявам, понеже не за по-добро се събирате, а за по-лошо.</p>
							<p>18. Защото, първо, чувам, че, кога се събирате в църква, се явявали разцепления помежду ви, което донейде и вярвам.</p>
							<p>19. Па и трябва да има помежду ви разногласие, за да изпъкнат достойните между вас.</p>
							<p>20. Но тъй, както се събирате заедно, това не значи, че ядете Господня вечеря;</p>
							<p>21. защото всеки бърза да изяде преди другите своята вечеря, тъй че един остава гладен, а друг се опива.</p>
							<p>22. Нямате ли къщи, за да ядете и пиете? Или презирате църквата Божия и засрамяте ония, които са немотии? Какво да ви кажа? Да ви похваля ли за това? Не похвалявам.</p>
							<p>23. Аз приех от Господа това, що ви и предадох, а именно, че Господ Иисус през нощта, когато бе предаден, взе хляб и</p>
							<p>24. поблагодари, преломи и каза: вземете, яжте, това е Моето тяло, за вас преломявано; това правете за Мой спомен.</p>
							<p>25. Взе също и чашата подир вечеря и каза: тая чаша е новият завет в Моята кръв; това правете, колчем пиете, за Мой спомен.</p>
							<p>26. Защото, колчем ядете тоя хляб, и пиете тая чаша, ще възвестявате смъртта на Господа, докле дойде Той.</p>
							<p>27. Затова, който яде тоя хляб или пие чашата Господня недостойно, виновен ще бъде спрямо тялото и кръвта Господня.</p>
							<p>28. Но нека човек да изпитва себе си, и тогава да яде от хляба и да пие от чашата.</p>
							<p>29. Защото, който яде и пие недостойно, той яде и пие своето осъждане, понеже не различава тялото Господне.</p>
							<p>30. Затова между вас има много немощни и болни, а и умират доста.</p>
							<p>31. Защото, ако бихме изпитвали сами себе си, нямаше да бъдем съдени;</p>
							<p>32. а бидейки така съдени, от Господа се наказваме, за да не бъдем осъдени заедно със света.</p>
							<p>33. Затова, братя мои, кога се събирате на вечеря, чакайте се един други.</p>
							<p>34. Ако пък някой е гладен, нека яде вкъщи, за да се не събирате за осъждане. А останалото ще наредя, кога дойда.</p>
							<p><strong><a name="12"></a>ГЛАВА 12.</strong></p>
							<audio controls><source src="/new/audio/b14/c12.mp3" type="audio/mpeg">Your browser does not support the audio element.</audio>

							<p>1. А за духовните дарби не искам, братя, да не знаете.</p>
							<p>2. Знаете, че, когато бяхте езичници, вие се влачехте при немите идоли, като да ви водеха.</p>
							<p>3. Затова ви обаждам, че никой, който говори чрез Дух Божий, не казва анатема на Иисуса, и никой не може да нарече Ии-суса Господ, освен чрез Духа Светаго.</p>
							<p>4. Има различни дарби, ала Духът е един и същ;</p>
							<p>5. има различни служби, ала Господ е един и същ;</p>
							<p>6. има и различни действия, ала Бог е един и същ, Който върши всичко у всички.</p>
							<p>7. Но всекиму се дава да се прояви у него Духът за обща полза;</p>
							<p>8. защото едному се дава чрез Духа слово на мъдрост, другиму - слово на знание, чрез същия Дух;</p>
							<p>9. едному - вяра, чрез същия Дух; другиму - дарби за лекуване, чрез същия Дух;</p>
							<p>10. едному - чудодействия, другиму - пророчество, едному - да различава духовете, другиму - разни езици, а другиму - да тълкува езици.</p>
							<p>11. Всичко това го произвежда един и същият Дух, като разпределя всекиму поотделно, както си иска.</p>
							<p>12. И както тялото е едно, а има много членове, и всички членове на едното тяло, макар и много, са едно тяло, - тъй и Христос.</p>
							<p>13. Защото чрез един Дух всички сме кръстени в едно тяло, било иудеи или елини, било роби или свободни; и всички с един Дух сме напоени.</p>
							<p>14. Защото и тялото не се състои от един член, а от много.</p>
							<p>15. Ако ногата каже: понеже не съм ръка, не принадлежа към тялото, нима затова тя не е от тялото?</p>
							<p>16. И ако ухото каже: понеже не съм око, не принадлежа към тялото, нима затова то не е от тялото?</p>
							<p>17. Ако цялото тяло е око, де ще е слухът? Ако цялото бъде слух, де ще е обонянието?</p>
							<p>18. Но сега Бог наредил всеки един от членовете в тялото тъй, както Му било угодно.</p>
							<p>19. И ако всички членове бяха само един, де щеше да е тялото?</p>
							<p>20. А сега - много членове, пък едно тяло.</p>
							<p>21. И не може окото да каже на ръката: не ми трябваш, нито пък главата на нозете: не ми трябвате.</p>
							<p>22. Наопаки, ония телесни членове, които ни се струват по-слаби, са много по-нужни;</p>
							<p>23. и на ония членове на тялото, които мислим, че не са толкова на чест, отдаваме повече чест;</p>
							<p>24. и неблагообразните наши членове имат по-голямо благообразие, а благо-образните нямат нужда от това. Но Бог разпределил тялото, като на несъвършената му част отдал по-голяма чест,</p>
							<p>25. за да няма разногласие в тялото, а членовете еднакво да се грижат един за други.</p>
							<p>26. И кога страда един член, страдат с него всички членове; кога се слави един член, радват се с него всички членове.</p>
							<p>27. Вие сте тяло Христово, а поотделно - членове.</p>
							<p>28. И от вас Бог постави в църквата първо апостоли, второ пророци, трето учители; после такива, които имат сили чудотворни и дарби за лекуване; след това застъпници, управници и такива, които да говорят разни езици.</p>
							<p>29. Нима всички са апостоли? Всички ли са пророци? Нима всички са учители? Всички ли са чудотворци?</p>
							<p>30. Всички ли имат дарби да лекуват? Всички ли говорят езици? Всички ли са тълкуватели?</p>
							<p>31. Показвайте ревност за по-добри дарби, и аз ще ви покажа път още по-пре-възходен.</p>
							<p><strong><a name="13"></a>ГЛАВА 13.</strong></p>
							<audio controls><source src="/new/audio/b14/c13.mp3" type="audio/mpeg">Your browser does not support the audio element.</audio>

							<p>1. Да говоря всички езици човешки и дори ангелски, щом любов нямам, ще бъда мед, що звънти, или кимвал, що звека.</p>
							<p>2. Да имам пророчески дар и да зная всички тайни, да имам пълно знание за всички неща и такава силна вяра, че да мога и планини да преместям, - щом любов нямам, нищо не съм.</p>
							<p>3. И да раздам всичкия си имот, да предам и тялото си на изгаряне, - щом любов нямам, нищо ме не ползува.</p>
							<p>4. Любовта е дълготърпелива, пълна с благост, любовта не завижда, любовта се не превъзнася, не се гордее,</p>
							<p>5. не безчинствува, не дири своето, не се сърди, зло не мисли,</p>
							<p>6. на неправда се не радва, а се радва на истина;</p>
							<p>7. всичко извинява, на всичко вярва, на всичко се надява, всичко претърпява.</p>
							<p>8. Любовта никога не отпада, а другите дарби, ако са пророчества, ще престанат, ако са езици, ще замлъкнат, ако са знание, ще изчезнат.</p>
							<p>9. Защото донейде знаем и донейде пророчествуваме;</p>
							<p>10. но, кога дойде съвършеното знание, тогава това "донейде" ще изчезне.</p>
							<p>11. Когато бях младенец, като младенец говорех, като младенец мислех и като младенец разсъждавах; а като станах мъж, оставих младенческото.</p>
							<p>12. Сега виждаме смътно като през огледало, а тогава - лице с лице; сега зная донейде, а тогава ще позная, както и бидох познат.</p>
							<p>13. А сега остават тия три: вяра, надежда, любов; но по-голяма от тях е любовта.</p>
							<p><strong><a name="14"></a>ГЛАВА 14.</strong></p>
							<audio controls><source src="/new/audio/b14/c14.mp3" type="audio/mpeg">Your browser does not support the audio element.</audio>

							<p>1. Стремете се към любовта; показвайте ревност за духовни дарби, а особено - да пророчествувате.</p>
							<p>2. Защото, който говори на език непознат, той не говори на човеци, а на Бога; понеже никой го не разбира, а духом говори тайни;</p>
							<p>3. който пък пророчествува, той говори на човеци за поука, увещание и утеха.</p>
							<p>4. Който говори на непознат език, той поучава себе си; а който пророчествува, той поучава църквата.</p>
							<p>5. Желая всички вие да говорите езици, а още повече да пророчествувате; защото, който пророчествува, по-горен е от оногова, който говори езици - освен ако ги тълкува, та църквата да получи поука.</p>
							<p>6. А сега, ако дойда при вас, братя, и заговоря на непознати езици, каква полза ще ви принеса, щом ви се не обясня било с откровение, било с познание, било с пророчество, било с поука?</p>
							<p>7. И бездушните предмети, като пищялка или гусла, които издават глас, ако не дадат разделни звукове, как ще се познае, какво се свири на пищялка, или на гусла?</p>
							<p>8. Защото, ако Тръбата издаваше неопределен звук, кой; ще се готви за битка?</p>
							<p>9. Тъй и вие, ако не изговаряте с езика си разбрани думи, как ще се разбере това, що говорите? Защото ще говорите на вятър.</p>
							<p>10. Толкоз, например, различни думи има в света, и ни една от тях не е без значение.</p>
							<p>11. Ако, прочее, не разбирам значението на тия думи, то за говорещия ще бъда чужденец, па и говорещият ще бъде за мене чужденец.</p>
							<p>12. Тъй и вие, бидейки ревнители към духовни дарби, залягайте да ги получите в изобилие, за поука на църквата.</p>
							<p>13. Затова, който говори на непознат език, нека се моли за дарба да тълкува.</p>
							<p>14. Защото, ако се моля на непознат език, духът ми се моли, умът ми обаче остава безплоден.</p>
							<p>15. И тъй, какво? Ще се моля с дух, ще се моля и с ум; ще пея с дух, ще пея и с ум.</p>
							<p>16. Защото, ако благословиш с дух, как ще каже на твоето благодарение "амин" оня, който е от простолюдието, когато не разбира, какво казваш?</p>
							<p>17. Ти благодариш хубаво, ала другият се не поучава.</p>
							<p>18. Благодаря на моя Бог, задето повече от всинца ви говоря езици;</p>
							<p>19. но в църква предпочитам да кажа пет думи разбрани, за да поуча и други, отколкото хиляди думи на език непознат.</p>
							<p>20. Братя, не бивайте деца по ум: бъдете младенци за злото, а по ум бъдете пълнолетни.</p>
							<p>21. В закона е писано: "на чужди езици и с чужди уста ще говоря на тоя народ, но и тъй няма да ме послушат, казва Господ".</p>
							<p>22. Затова езиците са белег не за повярвалите, а за неповярвалите; пророчеството пък не е за неповярвалите, а за повярвалите.</p>
							<p>23. Ако, прочее, се събере цялата църква наедно, и всички заговорят на непознати езици, и влязат невежи, или неповярвали, - не ще ли кажат, че сте полудели?</p>
							<p>24. Но, кога всички пророчествуват, и влезе някой неповярвал, или невежа, той от всички се изобличава, от всички се осъжда;</p>
							<p>25. тъй че тайните на сърцето му стават явни, и той, като падне ничком, ще се поклони Богу и ще каже: "наистина, с вас е Бог".</p>
							<p>26. И тъй, какво да се прави, братя? Кога се събирате, и всеки от вас има - кой псалом, кой поучение, кой език, кой откровение, кой тълкуване, - всичко да става за поука.</p>
							<p>27. Ако някои говорят на непознат език, нека говорят по двама, или най-мно-го по трима, и то подред, а един да тълкува.</p>
							<p>28. Ако пък няма тълковник, те да мълчат в църква, а да говорят на себе си и на Бога.</p>
							<p>29. Пророци пък да говорят двама или трима, а другите да обсъждат;</p>
							<p>30. но ако дойде откровение някому другиму, който седи, първият нека млъкне.</p>
							<p>31. Тъй, един след други, можете всинца да пророчествувате, та всички да се поучават и всички да се утешават.</p>
							<p>32. И пророчески духове се покоряват на пророци;</p>
							<p>33. защото Бог не е Бог на безредие, а на мир. Тъй е по всички църкви между светиите.</p>
							<p>34. Жените ви в църквите да мълчат: тям не е позволено да говорят, а да се подчиняват, както казва и законът.</p>
							<p>35. Ако пък искат да научат нещо, нека питат мъжете си вкъщи; понеже е срамотно жена да говори в църква.</p>
							<p>36. Нима от вас излезе словото Божие? Или само до вас достигна?</p>
							<p>37. Ако някой се мисли, че е пророк или изпълнен с дух, нека разбере, че това, което ви пиша, са Господни заповеди.</p>
							<p>38. А който не разбира, нека не разбира.</p>
							<p>39. И тъй, братя, показвайте ревност за пророчествуване, но не забранявайте да се говорят и езици.</p>
							<p>40. Всичко да става с приличие и ред.</p>
							<p><strong><a name="15"></a>ГЛАВА 15.</strong></p>
							<audio controls><source src="/new/audio/b14/c15.mp3" type="audio/mpeg">Your browser does not support the audio element.</audio>

							<p>1. Напомням ви, братя. Евангелието, което ви благовестих, което и приехте и в което стоите;</p>
							<p>2. чрез него се и спасявате, ако го държите, както съм ви благовестия, освен ако не сте напразно повярвали.</p>
							<p>3. Аз ви предадох най-напред онова, което бях и приел, че Христос умря за греховете ни, според Писанията,</p>
							<p>4. че Той бе погребан и че на третия ден възкръсна, според Писанията,</p>
							<p>5. и че се яви на Кифа и след това на единайсетте;</p>
							<p>6. после се яви на повече от петстотин братя наведнъж, от които повечето са живи доднес, а някои и починаха;</p>
							<p>7. после се яви на Иакова, след това на всички апостоли,</p>
							<p>8. а най-после от всички яви се и на мене, като на някой изверг.</p>
							<p>9. Защото аз съм най-малкият от апостолите и не съм достоен да се нарека апостол, понеже гоних църквата Божия.</p>
							<p>10. Но с благодатта на Бога съм това, което съм; и Неговата благодат в мене не беше напразно, а повече от всички тях се потрудих - ала не аз, а Божията благодат, която е с мене.</p>
							<p>11. И тъй, било аз, било те, така проповядваме, и вие така повярвахте.</p>
							<p>12. И ако за Христа се проповядва, че е възкръснал от мъртви, то как някои помежду вас казват, че нямало възкресение на мъртви?</p>
							<p>13. А щом няма възкресение на мъртви, то и Христос не е възкръснал;</p>
							<p>14. ако пък Христос не е възкръснал, то празна е нашата проповед, празна е и вашата вяра.</p>
							<p>15. При това, ако наистина мъртви не възкръсват, ние излизаме лъжесвидетели Божии, понеже свидетелствувахме за Бога, че е възкресил Христа, Когото не е възкресявал;</p>
							<p>16. защото, ако мъртви не възкръсват, и Христос не е възкръснал;</p>
							<p>17. ако пък Христос не е възкръснал, суетна е вярата ви: вие сте си още в греховете;</p>
							<p>18. тогава и ония, които са умрели в Христа, са загинали.</p>
							<p>19. И ако само през този живот се надяваме на Христа, ние сме най-окаяни от всички човеци.</p>
							<p>20. Но ето, Христос възкръсна от мъртви и за умрелите стана начатьк.</p>
							<p>21. Понеже, както смъртта дойде чрез човека, тъй и възкресението от мъртви дойде чрез Човека.</p>
							<p>22. Както в Адама всички умират, тъй и в Христа всички ще оживеят;</p>
							<p>23. но всеки по своя ред: начатьк е възкръсналият Христос; после, при Неговото идване, ще възкръснат ония, които са Христови;</p>
							<p>24. а след това ще бъде краят, когато Той предаде царството Богу и Отцу, когато унищожи всяко началство, всяка власт и сила.</p>
							<p>25. Защото Той трябва да царува, докато тури всички врагове под нозете Си.</p>
							<p>26. А най-последен враг, който ще бъде унищожен, е смъртта,</p>
							<p>27. защото "всичко покори под нозете Му"; а щом се казва, че "всичко е Нему покорено", очевидно е, че освен Оногова, Който е подчинил Нему всичко.</p>
							<p>28. Когато пък Му бъде подчинено всичко, тогава и Сам Синът ще се подчини на Оногова, Който Му бе всичко подчинил, за да бъде Бог всичко у всички.</p>
							<p>29. Инак, какво ще сторят ония, които се кръщават, вярвайки във възкресението на мъртвите, ако изобщо мъртви не възкръсват? Защо ли се и кръщават, вярвайки във възкресението на мъртвите?</p>
							<p>30. Защо ли и ние се подлагаме всеки час на опасност?</p>
							<p>31. Всеки ден умирам: това ми е вашата похвала, която имам в Христа Иисуса, нашия Господ.</p>
							<p>32. Ако аз, тъй да кажа по човешки, се борих със зверове в Ефес, то каква полза за мене, щом мъртви не възкръсват? Да ядем и да пием, защото утре ще умрем!</p>
							<p>33. Не се лъжете: лоши беседи развалят добрите нрави.</p>
							<p>34. Свестете се, както трябва, и не грешете; защото някои от вас нямат познание за Бога - за ваш срам го казвам.</p>
							<p>35. Но ще каже някой: как ще възкръснат мъртвите и в какво тяло ще дойдат?</p>
							<p>36. Безумецо, това, що ти сееш, няма да оживее, ако не умре.</p>
							<p>37. И когато сееш, не сееш тялото, което има да стане, а голо зърно, например: пшенично или друго някое;</p>
							<p>38. но Бог му дава тяло, каквото си иска, и на всяко семе собственото му тяло.</p>
							<p>39. Не всяка плът е все еднаква плът: друга е човешката плът, друга е скотската плът, друга - рибената, друга - птичата.</p>
							<p>40. Има тела небесни и тела земни, ала друг е блясъкът на небесните и друг на земните;</p>
							<p>41. един е блясъкът на слънцето; друг е блясъкът на месечината, друг е пък на звездите; па и звезда от звезда се различава по блясък.</p>
							<p>42. Тъй е и възкресението на мъртвите: сее се в тление - възкръсва в нетление;</p>
							<p>43. сее се в безчестие - възкръсва в слава; сее се в немощ - възкръсва в сила;</p>
							<p>44. сее се тяло душевно - възкръсва тяло духовно. Има тяло душевно, има и тяло духовно</p>
							<p>45. Тъй е и писано: "първият човек Адам стана жива душа", а последният Адам - животворен дух.</p>
							<p>46. Но първом не иде духовното, а душевното, и после духовното.</p>
							<p>47. Първият човек е от земя, земен; вторият човек е Господ от небето.</p>
							<p>48. Какъвто е земният, такива са и земните; и какъвто е Небесният, такива са и небесните;</p>
							<p>49. и както сме носили образа на земния, тъй ще носим и образа на Небесния.</p>
							<p>50. И това ви казвам, братя, че плът и кръв не могат да наследят царството Божие, нито тлението може да наследи нетление.</p>
							<p>51. Ето, тайна ви казвам: всинца няма да умрем, ала всинца ще се изменим</p>
							<p>52. изведнъж, в един миг, при последната тръба: ще затръби, и мъртвите ще възкръснат нетленни, а ние ще се изменим;</p>
							<p>53. защото това тленното трябва да се облече в нетление, а това смъртното - да се облече в безсмъртие.</p>
							<p>54. А щом това тленно тяло се облече в нетление, и това смъртното тяло се облече в безсмъртие, тогава ще се сбъдне думата написана: "смъртта биде погълната с победа".</p>
							<p>55. "Де ти е, смърте, жилото? Де ти е, аде, победата?"</p>
							<p>56. Жилото на смъртта е грехът, а силата на греха е законът.</p>
							<p>57. Да въздадем благодарение Богу, Който ни дарява победата чрез Господа на-шего Иисуса Христа.</p>
							<p>58. И тъй, братя мои възлюбени, бъдете твърди, непоколебими и напредвайте винаги в делото Господне, като знаете, че трудът ви не е напразен пред Господа.</p>
							<p><strong><a name="16"></a>ГЛАВА 16.</strong></p>
							<audio controls><source src="/new/audio/b14/c16.mp3" type="audio/mpeg">Your browser does not support the audio element.</audio>

							<p>1. А колкото до събиране милостиня за светиите, правете и вие тъй, както съм наредил в галатийските църкви:</p>
							<p>2. във всеки първи ден на седмицата всеки един от вас да отделя и скътва у себе си каквото може, та не кога дойда, тогава да се събира милостиня.</p>
							<p>3. А кога дойда, които изберете вие, тях ще пратя с писма, за да занесат вашата милостиня в Йерусалим.</p>
							<p>4. Ако пък се намери за добре да отида и аз, тогава ще дойдат с мене.</p>
							<p>5. Ще дойда при вас, след като пропътувам Македония, защото ще мина през Македония.</p>
							<p>6. А може би да поостана при вас, дори и да презимувам, та вие да ме придружите навсякъде, където отида.</p>
							<p>7. Защото не искам сега да ви видя само пътем; а се надявам, ако позволи Господ, да прекарам помежду ви няколко време.</p>
							<p>8. А в Ефес ще остана до Петдесетница,</p>
							<p>9. защото за мен се отвориха големи врата за много работа, и противниците са много.</p>
							<p>10. Ако пък дойде Тимотей, гледайте да бъде в безопасност помежду ви; защото той върши делото Господне, както и аз.</p>
							<p>11. Прочее, никой да го не унизи, а го изпратете смиром, та да дойде при мене, защото го очаквам с братята.</p>
							<p>12. А колкото за брат Аполоса, аз го молих много да дойде с братята при вас; но, навярно, не е било воля Божия да дойде сега, а ще дойде, кога му бъде удобно.</p>
							<p>13. Бъдете бодри, стойте във вярата, бъдете мъжествени, бъдете крепки;</p>
							<p>14. всичко у вас да става с любов.</p>
							<p>15. Моля ви още, братя: вие знаете Стефаниновия дом, че той е начатьк в Ахаия и че се посветиха да служат на светиите;</p>
							<p>16. покорявайте се и вие на такива и на всекиго, който спомага и се труди.</p>
							<p>17. Радвам се, че дойдоха Стефанин, Фортунат и Ахаик: те запълниха вашето отсъствие,</p>
							<p>18. защото успокоиха моя дух и вашия; прочее, почитайте такива.</p>
							<p>19. Поздравяват ви асийските църкви; много ви поздравяват в Господа Акила и Прискила с домашната си църква.</p>
							<p>20. Поздравяват ви всички братя. Поздравете се един други със свето целуване.</p>
							<p>21. Поздравявам ви аз, Павел, собственоръчно.</p>
							<p>22. Който не обича Господа Иисуса Христа, да бъде анатема, маран-ата.</p>
							<p>23. Благодатта на Господа Иисуса Христа да бъде с вас,</p>
							<p>24. и любовта ми с всинца ви в Христа Иисуса. Амин.</p>

						</div></div></div>
			</div>

			<div>
				<div class="reader-message"></div>
			</div>
			<div aria-owns="toolbar"></div>
		</div>
	</body>
</html>
