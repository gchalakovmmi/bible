<!DOCTYPE html>
<html lang="bg">
	<head>
		<meta charset="UTF-8"/>
		<meta name="viewport" content="width=device-width, initial-scale=1.0"/>
		<title>2. Втора книга Моисеева – Изход</title>
	</head>
	<body>
		<div class="container" style="--line-height: 1.6em; --letter-spacing: -0.03em; --word-spacing: -0.05em; --text-alignment: start; --block-img-margin-right: unset; --block-img-margin-left: unset;" lang="bg" dir="ltr">
			<div class="header reader-header reader-show-element">
				<a class="domain reader-domain" href="https://bg-patriarshia.bg/bible-old-testament-2">bg-patriarshia.bg</a>
				<div class="domain-border"></div>
				<h1 class="reader-title">2. Втора книга Моисеева – Изход</h1>
				<div class="credits reader-credits"></div>
				<div class="meta-data">
					<div class="reader-estimated-time" data-l10n-args="{&quot;range&quot;:&quot;134–171&quot;,&quot;rangePlural&quot;:&quot;other&quot;}" data-l10n-id="about-reader-estimated-read-time" dir="ltr">134–171 minutes</div>
				</div>
			</div>

			<hr>

			<div class="content">
				<div class="moz-reader-content reader-show-element"><div id="readability-page-1" class="page"><div>

							<p><strong>Глава: <a href="#1">1</a>&nbsp; <a href="#2">2</a>&nbsp; <a href="#3">3</a>&nbsp; <a href="#4">4</a>&nbsp; <a href="#5">5</a>&nbsp; <a href="#6">6</a>&nbsp; <a href="#7">7</a>&nbsp; <a href="#8">8</a>&nbsp; <a href="#9">9</a>&nbsp; <a href="#10">10</a>&nbsp; <a href="#11">11</a>&nbsp; <a href="#12">12</a>&nbsp; <a href="#13">13</a>&nbsp; <a href="#14">14</a>&nbsp; <a href="#15">15</a>&nbsp; <a href="#16">16</a>&nbsp; <a href="#17">17</a>&nbsp; <a href="#18">18</a>&nbsp; <a href="#19">19</a>&nbsp; <a href="#20">20</a>&nbsp; <a href="#21">21</a>&nbsp; <a href="#22">22</a>&nbsp; <a href="#23">23</a>&nbsp; <a href="#24">24</a>&nbsp; <a href="#25">25</a>&nbsp; <a href="#26">26</a>&nbsp; <a href="#27">27</a>&nbsp; <a href="#28">28</a>&nbsp; <a href="#29">29</a>&nbsp; <a href="#30">30</a>&nbsp; <a href="#31">31</a>&nbsp; <a href="#32">32</a>&nbsp; <a href="#33">33</a>&nbsp; <a href="#34">34</a>&nbsp; <a href="#35">35</a>&nbsp; <a href="#36">36</a>&nbsp; 3<a href="#37">7</a>&nbsp; <a href="#38">38</a>&nbsp; <a href="#39">39</a>&nbsp; <a href="#40">40</a></strong></p>
							<p><br><strong><a name="1"></a>ГЛАВА 1.</strong></p>
							<audio controls><source src="/old/audio/b2/c1.mp3" type="audio/mpeg">Your browser does not support the audio element.</audio>

							<p><br>1. Ето имената на синовете Израилеви, които влязоха в Египет с Иакова (баща им), влязоха всеки с (цялата) своя челяд:<br>2. Рувим, Симеон, Левий и Иуда,<br>3. Исахар, Завулон и Вениамин,<br>4. Дан и Нефталим, Гад и Асир.<br>5. А всички, произлезли от чреслата Иаковови, бяха седемдесет (и пет) души; Йосиф пък беше вече в Египет.<br>6. И умря Йосиф и всичките му братя и целият им род;<br>7. а синовете Израилеви се разплодиха и намножиха, нараснаха и се усилиха извънредно, тъй че оная земя се напълни от тях.<br>8. И възцари се в Египет нов цар, който не знаеше Иосифа,<br>9. и рече на народа си: ето, родът на синовете Израилеви е многоброен и по-силен от нас;<br>10. да измъдруваме нещо против тях, за да се не размножават; инак, кога се случи война, ще се съединят и те с нашите неприятели, ще се въоръжат против нас, и ще излязат из (нашата) земя.<br>11. И поставиха над тях надзорници на работите, за да ги изнуряват с тежки работи. И те съградиха на фараона градове за припаси: Питом и Раамсес (и Он, сиреч Илиопол).<br>12. Но колкото повече ги изнуряваха, толкова повече те се размножаваха и толкова повече нарастваха, тъй че (египтяни) се страхуваха от Израилевите синове.<br>13. И затова египтяни с жестокост караха Израилевите синове да работят<br>14. и правеха живота им горчив с тежката работа над глина и тухли и с всяка полска работа, с всяка работа, на която ги караха с жестокост.<br>15. Египетският цар заповяда на бабите, които бабуваха на еврейки и от които едната се казваше Шифра, а другата Фуа,<br>16. и (им) рече: кога бабувате на еврейки, гледайте при раждането: ако е момче, убивайте го, ако е момиче, нека живее.<br>17. Но бабите се бояха от Бога и не правеха тъй, както им поръчваше египетският цар, и оставяха момчетата живи.<br>18. Тогава египетският цар повика бабите и им рече: защо тъй правите, че оставяте момчетата живи?<br>19. Бабите отговориха на фараона: еврейските жени не са като египетските: те са здрави, и преди още да отиде бабата при тях, раждат.<br>20. Поради това Бог даваше добро на бабите, а народът се множеше и твърде се усилваше.<br>21. И понеже бабите се бояха от Бога, Той правеше да преуспяват домовете им.<br>22. Тогава фараонът заповяда на целия си народ, като каза: всяко новородено (у евреите) момче хвърляйте в реката, а всяко момиче оставяйте живо.</p>
							<p><strong><a name="2"></a>ГЛАВА 2.</strong></p>
							<audio controls><source src="/old/audio/b2/c2.mp3" type="audio/mpeg">Your browser does not support the audio element.</audio>

							<p><br>1. Един човек от Левиевото племе отиде, та си взе жена от същото племе.<br>2. Жената зачена и роди син, и като видя, че е много красив, кри го три месеца;<br>3. но като не можеше повече да го крие, взе тръстено кошче, намаза го с асфалт и смола и, като тури в него детето, сложи го в тръсталака при речния бряг;<br>4. а сестра му застана отдалеч да гледа, какво ще стане с него.<br>5. И излезе фараоновата дъщеря на реката да се къпе, а нейните прислужници-жени ходеха по речния бряг. Тя видя кошчето в тръсталака и прати робинята си да го вземе.<br>6. Отвори и видя детето; и ето, детето плачеше (в кошчето); смили се над него (фараоновата дъщеря) и рече: това ще е от еврейските деца.<br>7. Тогава сестрата на детето рече на фараоновата дъщеря: да отида ли да ти повикам жена кърмачка от еврейките, за да ти откърми детето?<br>8. Фараоновата дъщеря й отговори: иди. Момичето отиде и повика майката на детето.<br>9. Фараоновата дъщеря й рече: вземи това дете и ми го откърми; ще ти заплатя. Жената взе детето и го кърми.<br>10. И порасна детето, и тя го заведе при фараоновата дъщеря, и то й стана като син, и нарече тя името му Мойсей, защото, казваше, от вода го извадих.<br>11. След много време, когато Мойсей порасна, случи се, че излезе при братята си (синовете Израилеви) и видя тежките им работи; видя още, че един египтянин бие едного евреина от братята му (синовете Израилеви).<br>12. И като се огледа насам-нататък и видя, че няма никого, той уби египтянина и го скри в пясъка.<br>13. На другия ден излезе пак, и ето, двама евреи се карат, и рече на виновния: защо биеш ближния си?<br>14. А той отвърна: кой те постави началник и съдия над нас? Да не мислиш да ме убиеш, както уби (вчера) египтянина? Мойсей се уплаши и си рече: бездруго това нещо се е узнало.<br>15. И научи се фараонът за това нещо и искаше да погуби Моисея; но Мойсей побягна от фараона и се спря в Мадиамската земя и (като дойде в Мадиамската земя) седна при един кладенец.<br>16. Мадиамският свещеник имаше седем дъщери (които пасяха овците на баща си Иотора). Те дойдоха, извадиха вода и напълниха коритата, за да напоят овците на баща си (Иотора).<br>17. И дойдоха овчарите и ги отпъдиха. Тогава стана Мойсей и ги защити, (извади им вода) и напои овците им.<br>18. Върнаха се при баща си Рагуила, и той (ги) попита: защо тъй скоро си дойдохте днес?<br>19. Те отговориха: един египтянин ни защити от овчарите, дори ни извади вода и напои овците (ни).<br>20. Той рече на дъщерите си: а де е той? .Защо го оставихте? Повикайте го да яде хляб.<br>21. На Моисея се понрави да живее у тоя човек; и тоя даде на Моисея за жена дъщеря си Сепфора.<br>22. Тя (зачена и) роди син, и (Мойсей) нарече името му Гирсам, защото, казваше той, аз станах пришълец в чужда земя. (И като зачена пак, роди друг син, и той му нарече името Елиезер, като каза: Бог на моя баща беше ми помощник и ме избави от ръката фараонова.)<br>23. След дълго време умря египетският цар. И синовете Израилеви пъшкаха от робия и викаха, и викът им от тежката работа стигна до Бога.<br>24. Чу Бог стенанията им и си спомни за Своя завет с Авраама,Исаака и Иакова.<br>25. И милостно погледна Бог към синовете Израилеви и се смили над тях.</p>
							<p><strong><a name="3"></a>ГЛАВА 3.</strong></p>
							<audio controls><source src="/old/audio/b2/c3.mp3" type="audio/mpeg">Your browser does not support the audio element.</audio>

							<p><br>1. Моисей пасеше овците на тъста си Иотора, Мадиамския свещеник. Вед нъж откара стадото далеч в пустинята и дойде при Божията планина Хорив.<br>2. И яви му се Ангел Господен в огнен пламък изсред една къпина. И видя той, че къпината гори в огън, но не изгаря.<br>3. Мойсей рече: ще ида и ще погледам това велико явление, защо къпината не изгаря.<br>4. Господ видя, че той отива да гледа, и извика към него Бог изсред къпината и рече: Моисее, Моисее! Той отговори: ето ме (Господи)!<br>5. И рече Бог: не се приближавай насам; събуй си обущата от нозете, защото мястото, на което стоиш, е земя света.<br>6. И рече (му): Аз съм Бог на баща ти, Бог Авраамов, Бог Исааков и Бог Иако вов. Мойсей закри лицето си, защото се боеше да погледне към Бога.<br>7. И рече Господ (на Моисея): видях страданието на Моя народ в Египет и чух вика му от разпоредниците му; Аз зная неволите му<br>8. и отивам да го избавя от ръцете на египтяни и да го изведа от тая земя (и да го въведа) в земя добра и пространна, дето тече мед и мляко, в земята на хананейци, хетейци, аморейци, ферезейци, (гергесейци) евейци и иевусейци.<br>9. И ето, викът на синовете Израилеви стигна вече до Мене, и Аз виждам гнета, с който ги угнетяват египтяни.<br>10. И тъй, върви: ще те пратя при фараона (египетския цар); и изведи от Египет Моя народ, синовете Израилеви.<br>11. Мойсей продума Богу: кой съм аз, та да ида при фараона (египетския цар) и да изведа от Египет синовете Израилеви?<br>12. И рече (Бог); Аз ще бъда с тебе, и ето ти знак, че Аз съм те пратил: кога изведеш (Моя) народ от Египет, вие ще извършите служба Богу на тая планина.<br>13. И рече Мойсей Богу: ето, аз ще отида при синовете Израилеви и ще им кажа: Бог на вашите отци ме изпрати при вас. А те ще ме попитат: как Му е името? Какво да им кажа?<br>14. Бог отговори на Моисея: Аз съм вечно Съществуващият. И рече: тъй кажи на синовете Израилеви: вечно Съществу ващият (Йехова) ме прати при вас.<br>15. И рече още Бог Моисею: тъй кажи на синовете Израилеви: Господ, Бог на отците ви. Бог Авраамов, Бог Исааков и Бог Иаковов ме прати при вас. Ето, Моето име е навеки, и споменът за Мене е от род в род.<br>16. Иди, събери старейте (на синовете) Израилеви и им кажи: Господ, Бог на отците ви. Бог Авраамов, (Бог) Исааков и (Бог) Иаковов, ми се яви и рече: споходих ви и видях, какво става с вас в Египет.<br>17. И още рече: ще ви изведа от египетската неволя в земята на хананейци, хетейци, аморейци, ферезейци, (гергесейци) евейци и иевусейци, в земя, дето тече мед и мляко.<br>18. И те ще послушат гласа ти, и ще отидеш ти и старейте Израилеви при (фараона) египетския цар, и ще му кажете: Господ, Бог на евреите, ни е повикал; прочее, пусни ни на тридневен път в пустинята, за да принесем жертва на Господа, нашия Бог.<br>19. Но Аз зная, че (фараонът) египетският цар не ще ви позволи да отидете, ако го не принуди силна ръка.<br>20. Тогава ще простра ръката Си и ще поразя Египет с всички Мои чудеса, които ще направя сред него; след това той ще ви пусне.<br>21. И ще покажа милост към тоя народ пред очите на египтяни; и кога тръгнете, ще тръгнете не с празни ръце:<br>22. всяка жена ще измоли от съседката си и от съжителката си сребърни и златни неща и дрехи, и вие ще премените с тях синовете и дъщерите си и ще оберете египтяни.</p>
							<p><strong><a name="4"></a>ГЛАВА 4.</strong></p>
							<audio controls><source src="/old/audio/b2/c4.mp3" type="audio/mpeg">Your browser does not support the audio element.</audio>

							<p><br>1. И отговори Мойсей и рече: ами ако те ми не повярват и не послушат гласа ми и рекат: не ти се е явил Господ? (какво да им кажа?)<br>2. И рече му Господ: какво е това в ръката ти? Той отговори: тояга.<br>3. Господ рече: хвърли я на земята. Той я хвърли на земята, и тоягата стана на змия, и Мойсей побягна от нея.<br>4. И рече Господ Моисею: простри ръката си и я хвани за опашката. Той простря ръката си и я взе (за опашката); и тя стана пак тояга в ръката му.<br>5. Това е, за да (ти) повярват, че ти се е явил Господ, Бог на отците им. Бог Авраамов. Бог Исааков и Бог Иаковов.<br>6. Рече му още Господ: тури си ръката в пазухата си. И той си тури ръката в пазухата си, извади я (от пазухата си), и ето, ръката му бе побеляла от проказа, като сняг.<br>7. Рече (му още Господ): тури си пак ръката в пазухата си. И той си тури ръката в пазухата си; и я извади от пазухата си, и ето, тя пак стана такава, каквото бе тялото му.<br>8. Ако ти не повярват и не послушат гласа на първата личба, те ще повярват на гласа на втората личба;<br>9. ако ли не повярват и на двете тия личби и не послушат гласа ти, вземи вода от реката и я излей на земята; и водата, взета от реката, ще стане кръв на земята.<br>10. И рече Мойсей Господу: о. Господи! аз не съм речовит, и такъв си бях и вчера и завчера, такъв си съм и откак почна да говориш с Твоя раб: аз говоря тежко и заеквам.<br>11. Господ рече (Моисею): кой е дал уста на човека? Кой го прави ням, или глух, или гледащ, или сляп? Не Аз ли. Господ (Бог)?<br>12. И тъй, върви, и Аз ще бъда на устата ти и ще те науча, какво да говориш.<br>13. (Мойсей) рече: Господи, прати другиго, когото можеш да пратиш.<br>14. И разпали се гневът Господен против Моисея, и Господ рече: нали имаш брат - левитина Аарона? Аз зная, че той може да говори (вместо тебе), и ето, той ще излезе да те посрещне и, като те види, ще се зарадва в сърцето си.<br>15. Ти ще говориш нему и ще туряш думите (Ми) в устата му, пък Аз ще бъда на устата ти и на устата му и ще ви уча, какво да правите.<br>16. И той ще говори на народа вместо тебе; и така той ще ти бъде уста, а ти ще му бъдеш вместо Бога.<br>17. И тая тояга (която бе обърната на змия) вземи в ръката си: с нея ти ще правиш личби.<br>18. Тогава Мойсей тръгна и се върна при тъста си Иотора и му рече: да ида и се върна при братята си, които са в Египет, за да видя, живи ли са още? Иотор отговори на Моисея: иди смиром. (След туй дълго време египетският цар бе умрял.)<br>19. И рече Господ Моисею в (земята) Мадиам: иди, върни се в Египет, защото умряха всички, които търсеха душата ти.<br>20. Тогава Мойсей взе жена си и синовете си, качи се на осел и тръгна за Египетската земя; а Божията тояга той взе в ръката си.<br>21. Господ рече Моисею: кога тръгнеш и се върнеш в Египет, гледай д извършиш пред фараона всички чудеса, които съм ти дал на ръце; Аз пък ще ожесточа сърцето му, и той няма да отпусне народа.<br>22. Кажи на фараона: тъй говори Господ (Бог Еврейский): Израил е Мой първороден син;<br>23. казвам ти: пусни сина Ми да Ми извърши служба; ако го не пуснеш, ето, Аз ще убия първородния ти син.<br>24. По пътя, когато Мойсей беше на нощувка, случи се, че го срещна Господ и искаше да го умъртви.<br>25. Тогава Сепфора взе остър камък, обряза крайната плът на сина си и, като я хвърли при нозете Моисееви, рече; ти си ми кръвен жених.<br>26. И Господ си отиде от него. Тогава тя рече: кръвен жених - поради обрезанието.<br>27. А Господ рече на Аарона: иди и посрещни Моисея в пустинята. И той отиде, срещна го при Божията планина и го целуна.<br>28. И Мойсей разказа на Аарона всички думи на Господа, Който го прати, и всички личби, които му бе заповядал.<br>29. Тогава Мойсей и Аарон отидоха и събраха всички старей на синовете Израилеви;<br>30. и разказа (им) Аарон всички думи, които Господ бе казал на Моисея; а Мойсей извърши личбите пред очите на народа.<br>31. И повярва народът; и се зарадваха всички, че Господ споходил Израилевите синове и видял неволята им, па се наведоха и се поклониха.</p>
							<p><strong><a name="5"></a>ГЛАВА 5.</strong></p>
							<audio controls><source src="/old/audio/b2/c5.mp3" type="audio/mpeg">Your browser does not support the audio element.</audio>

							<p><br>1. Подир това Мойсей и Аарон дойдоха при фараона и (му) рекоха: тъй говори Господ, Бог Израилев: пусни Моя народ, за да Ми направи празник в пустинята.<br>2. Но фараонът отговори: кой е тоя Господ, та да послушам гласа Му и да пусна (синовете на) Израиля? аз не зная Господа и няма да пусна Израиля.<br>3. Те (му) рекоха: Бог на евреите ни е повикал; пусни ни в пустинята за три дни път да принесем жертва на Господа, нашия Бог, за да не ни порази Той с мор или с меч.<br>4. Тогава египетският цар им рече: защо вие, Моисее и Аароне, отвличате народа (ми) от работите му? Идете си (всеки от вас) по работата.<br>5. И рече фараонът: ето, народът в тая земя е многоброен, а вие го отвличате от работите му.<br>6. И в същия ден фараонът заповяда на разпоредниците над народа и на надзорниците, като рече:<br>7. не давайте вече на народа плява за правене тухли, както вчера и завчера: нека те сами отиват да си събират плява;<br>8. а карайте ги да правят толкова тухли, колкото правиха вчера и завчера, без да намалявате; те стоят празни, затова и викат: да идем и принесем жертва на нашия Бог;<br>9. да им се даде повече работа, за да работят и да се не занимават с празни думи.<br>10. Тогава излязоха разпоредниците над народа и надзорниците му и рекоха на народа: тъй казва фараонът: плява не ви давам;<br>11. идете сами и си взимайте плява, дето намерите; а от работата ви нищо няма да се намали.<br>12. И пръсна се народът по цялата Египетска земя да събира стърнище вместо плява.<br>13. А разпоредниците (ги) принуждаваха и казваха: изпълнявайте (определената) си работа всеки ден, както и тогава, когато имахте плява.<br>14. Фараоновите пък разпоредници биеха надзорниците от синовете Израилеви, които бяха поставени над тях, като казваха: защо вчера и днес не свършихте определеното число тухли, както правехте досега?<br>15. Тогава надзорниците над синовете Израилеви отидоха при фараона, викнаха и рекоха: защо постъпваш тъй с робите си?<br>16. на твоите роби не дават плява, а казват ни: правете тухли. И ето, бият твоите роби. Онеправдават твоя народ!<br>17. Но той (им) отговори: празни сте вие, празни, та затова и казвате: да идем да принесем жертва Господу.<br>18. Идете прочее работете; плява няма да ви се даде, а определеното число тухли ще давате.<br>19. И надзорниците над синовете Израилеви видяха своето нещастие в думите: не намалявайте на тухлите числото, което е (определено) за всеки ден.<br>20. И когато излязоха от фараона, срещнаха се с Моисея и Аарона, които стояха и чакаха,<br>21. и им рекоха: нека види и ви съди Господ, задето ни сторихте омразни пред очите на фараона и служителите му и им дадохте меч в ръце, за да ни убият.<br>22. Тогава Мойсей се обърна към Господа и рече: Господи! защо подложи тоя народ на такава неволя, (и) защо ме изпрати?<br>23. защото, откак дойдох при фараона и почнах да говоря от Твое име, той захвана по-лошо да постъпва с тоя народ; и Ти не избави Твоя народ.</p>
							<p><strong><a name="6"></a>ГЛАВА 6.</strong></p>
							<audio controls><source src="/old/audio/b2/c6.mp3" type="audio/mpeg">Your browser does not support the audio element.</audio>

							<p><br>1. И рече Господ Моисею: сега ще видиш, какво ще направя с фараона; по действие на силна ръка той ще ги пусне; по действие на силна ръка дори ще ги изпъди от земята си.<br>2. И говори Бог на Моисея и му рече: Аз съм Господ.<br>3. Аз се явявах на Авраама, Исаака и Накова с името "Бог Всемогъщий"; а с името Си "Господ" не съм им се открил;<br>4. и Аз сключих с тях Моя завет, за да им дам Ханаанската земя, земята на тяхното странствуване, в която те странствуваха.<br>5. И Аз чух, как синовете Израилеви стенат, задето египтяни ги държат в робство, и си спомних за Моя завет.<br>6. Затова кажи на синовете Израилеви: Аз съм Господ, и ще ви изведа изпод египетския гнет, ще ви изтръгна от египетската робия и ще ви спася с простряна ръка и с велики съдби;<br>7. ще ви приема за Мой народ, ще ви бъда Бог, и ще познаете, че Аз съм Господ, Бог ваш, Който ви изведе (от Египетската земя) изпод египетския гнет;<br>8. и ще ви въведа в оная земя, за която Аз, като дигнах ръка, клех се да я дам на Авраама, Исаака и Иакова, и ще ви я дам за наследство. Аз съм Господ.<br>9. Мойсей обади това на синовете Израилеви; но те не послушаха Моисея от малодушие и поради тежката работа.<br>10. И каза пак Господ на Моисея и рече:<br>11. влез, кажи на фараона, египетския цар, да пусне синовете Израилеви от земята си.<br>12. А Мойсей отговори пред Господа и рече: ето, синовете Израилеви ме не слушат; как тогава ще ме послуша фараонът? При това аз съм заеклив.<br>13. И говори Господ на Моисея и Аарона и им даде заповеди до синовете Израилеви и до фараона, египетския цар, да изведат синовете Израилеви от Египетската земя.<br>14. Ето началниците на поколенията им: синове на Рувима, първороден син Израилев: Ханох и Фалу, Хецрон и Харми: това са семейства Рувимови.<br>15. Синове Симеонови: Иемуил и Иамин, Охад и Иахин, Цохар и Саул, син на хананейката: това са семейства Симеонови.<br>16. Ето имената на синовете Левиеви според родовете им: Гирсон, Каат и Мерари. А годините на живота Левиев бяха сто трийсет и седем.<br>17. Синове Гирсонови: Ливни и Шимеи със семействата им.<br>18. Синове Каатови: Амрам и Ицхар, Хеврон и Узиил. А годините на Каатовия живот бяха сто трийсет и три.<br>19. Синове Мерариеви: Махли и Муши. Това са семейства Левиеви според родовете им.<br>20. Амрам взе леля си Иохаведа за жена, и тя му роди Аарона и Моисея (и се стра им Мариам). А годините на живота Амрамов бяха сто трийсет и седем.<br>21. Синове Ицхарови: Корей, Нефег и Зихри.<br>22. Синове Узиилови: Мисаил, Елцафан и Ситри.<br>23. Аарон взе за жена Елисавета, дъщеря Аминадавова, сестра Наасонова, и тя му роди Надава и Авиуда, Елеазара и Итама ра.<br>24. Синове Корееви: Асир, Елкана и Авиасаф: това са семейства Корееви.<br>25. Елеазар, син Ааронов, взе за жена една от дъщерите Футиилови, и тя му роди Финееса. Това са началниците на левитските поколения според семействата им.<br>26. Аарон и Мойсей, те са ония, на които Господ каза: изведете синовете Израилеви от Египетската земя според както са на дружини.<br>27. Те именно говориха на фараона, египетския цар, да изведат синовете Израилеви от Египет; това са Мойсей и Аарон.<br>28. И тъй, в онова време, когато Господ говори на Моисея в Египетската земя,<br>29. Господ каза на Моисея и рече: Аз съм Господ. Кажи на фараона, египетския цар, всичко, що ти казвам.<br>30. А Мойсей рече пред Господа" ами че аз съм заеклив, как ще ме послуша фараонът?</p>
							<p><strong><a name="7"></a>ГЛАВА 7.</strong></p>
							<audio controls><source src="/old/audio/b2/c7.mp3" type="audio/mpeg">Your browser does not support the audio element.</audio>

							<p><br>1. Но Господ рече на Моисея: виж, Аз те поставих за Бог фараону; а брат ти Аарон ще бъде твой пророк;<br>2. ти ще (му) говориш всичко, що ти заповядвам, а брат ти Аарон ще говори на фараона, да пусне синовете Израилеви от земята си.<br>3. Но Аз ще ожесточа фараоновото сърце и ще умножа Моите личби и Моите чудеса в Египетската земя.<br>4.Фараонът няма да ви послуша,и Аз ще наложа ръката Си върху Египет и ще изведа Моето войнство, Моя народ, синовете Израилеви, от Египетската земя - с велики съдби.<br>5. Тогава (всички) египтяни ще познаят, че Аз съм Господ, когато простра ръката Си върху Египет и изведа синовете Израилеви изсред тях.<br>6. Мойсей и Аарон направиха: както им заповяда Господ, тъй направиха.<br>7. Мойсей беше на осемдесет, а (брат му) Аарон на осемдесет и три години, когато почнаха да говорят на фараона.<br>8. И каза Господ на Моисея и Аарона, като рече;<br>9. ако фараонът ви каже. сторете (личба или) чудо, ти кажи на (брат си) Аарона: вземи тоягата си и я хвърли (на земята) пред фараона (и пред служителите му), - тя ще стане на змия.<br>10. Мойсей и Аарон дойдоха при фара она (и при служителите му) и направиха така, както (им) заповяда Господ. И хвърли Аарон тоягата си пред фараона и пред служителите му, и тя стана на змия.<br>11. Тогава фараонът повика мъдреците (египетски) и магьосниците; и тия влъхви египетски направиха същото с магиите си:<br>12. всеки от тях хвърли тоягата си, и те станаха на змии; но Аароновата тояга погълна техните тояги.<br>13. Фараоновото сърце се ожесточи, и той ги не послуша, както и (им) бе говорил Господ.<br>14. И рече Господ на Моисея: кораво е сърцето на фараона: той не скланя да пусне народа.<br>15. Иди утре при фараона: ето, той ще излезе при водата, а ти застани на пътя му, при брега на реката, и тоягата, която се превръща в змия, вземи в ръката си,<br>16. и му речи: Господ, Бог на евреите, ме прати да ти кажа: пусни Моя народ, за да Ми извърши служба в пустинята; но ето, ти и досега не послуша.<br>17. Тъй казва Господ: по това ще познаеш, че Аз съм Господ: ето, с тая тояга, що е в ръката ми, ще ударя по водата, която е в реката, и тя ще се превърне в кръв;<br>18. и рибата в реката ще измре, и реката ще се осмърди, и египтяни ще се гнусят да пият вода от реката.<br>19. И рече Господ на Моисея: кажи на (брата си) Аарона: вземи тоягата си (в ръка) и простри ръката си върху водите на египтяни: върху реките им, върху потоците им, върху езерата им и върху всяко тяхно водовместилище, и ще се превърнат в кръв, и ще бъде кръв по цялата Египетска земя, и в дървени и каменни съдове.<br>20. Тогава Мойсей и Аарон направиха, както (им) заповяда Господ. И дигна (Аарон) тоягата (си) и удари по речната вода пред очите на фараона и пред очите на служителите му, и всичката вода в реката се превърна в кръв,<br>21. и рибата в реката измря, и реката се осмърди, и египтяни не можеха да пият вода от реката; и кръв беше по цялата Египетска земя.<br>22. Но и влъхвите египетски направиха същото със своите магии. Сърцето на фараона се ожесточи, и той ги не послуша, както и бе казал Господ.<br>23. Обърна се фараонът и отиде у дома си; сърцето му и от това не се трогна.<br>24. И всички египтяни взеха да копаят около реката, за да намерят вода за пиене, защото не можеха да пият вода от реката.<br>25. И се изминаха седем дена, откак Господ порази реката.</p>
							<p><strong><a name="8"></a>ГЛАВА 8.</strong></p>
							<audio controls><source src="/old/audio/b2/c8.mp3" type="audio/mpeg">Your browser does not support the audio element.</audio>

							<p><br>1. И рече Господ на Моисея: иди при фараона и му кажи: тъй казва Господ: пусни Моя народ, за да Ми извърши служба;<br>2. а ако се не съгласиш да го пуснеш, ето. Аз ще поразя цялата ти област с жаби:<br>3. и реката ще загъмжи от жаби, и те ще излязат и ще влязат в твоята къща, и в гвоята спалня, и в леглото ти, и в къщите на твоите служители и на твоя народ, и в пещите ти, и в нощвите ти;<br>4. и върху тебе и върху твоя народ, и върху всичките ти служители ще полазят жаби.<br>5. И рече Господ на Моисея: кажи на (брата си) Аарона: простри си ръката с тоягата си върху реките, върху потоците и върху езерата, и изведи жаби по Египетската земя.<br>6. Аарон простря ръката си върху египетските води (и изведе жаби); и жабите излязоха, та покриха Египетската земя<br>7. Но и влъхвите (египетски) сториха същото с магиите си: изведоха жаби по Египетската земя.<br>8. Тогава фараонът повика Моисея и Аарона и рече: помолете се (за мене) на Господа да премахне жабите от мене и от народа ми, и аз ще пусна израилския народ да принесе жертва Господу.<br>9. Мойсей рече на фараона: определи ми сам, кога да се помоля за тебе, за твоите служители и за твоя народ, за да се махнат жабите от тебе, (от твоя народ,) от къщите ти, и да останат само в реката.<br>10. Той рече: утре. Мойсей отговори: ще бъде според думата ти, та да познаеш, че няма друг като Господа, нашия Бог;<br>11. и ще се отдръпнат жабите от тебе, от къщите ти (и от нивите), и от служителите ти, и от народа ти; само в реката ще останат.<br>12. Мойсей и Аарон излязоха от фараона, и Мойсей се помоли на Господа за жабите, които Той бе напратил върху фараона.<br>13. И стори Господ според думите на Моисея: жабите измряха в къщите, по дворовете и по нивите (им);<br>14. и събраха ги на купища, и земята се осмърди.<br>15. Като видя фараонът, че настана облекчение, ожесточи сърцето си, и ги не послуша, както бе казал Господ.<br>16. Тогава Господ рече на Моисея: кажи на Аарона: простри (с ръка) тоягата си и удари земната пръст, и (мушици ще нападнат по човеци, по добитък и на фараона, и в къщата му и по служителите му, всичката земна пръст) ще стане на мушици по цялата Египетска земя.<br>17. Така те и сториха: Аарон си простря ръката с тоягата си, удари земната пръст, и се явиха мушици по човеци и по добитък. Всичката земна пръст стана на мушици по цялата Египетска земя.<br>18. Помъчиха се тъй също и влъхвите да произведат мушици с магиите си, ала не можаха. И мушиците бяха по човеци и по добитък.<br>19. Тогава влъхвите рекоха на фараона: това е пръст Божий. Но фараоновото сърце се ожесточи, и той ги не послуша, както и бе казал Господ.<br>20. И рече Господ на Моисея: стани утре рано и се яви пред лицето на фараона. Ето, той ще отиде при водата, и ти му кажи: тъй казва Господ: пусни Моя народ, за да Ми извърши служба (в пустинята);<br>21. ако пък не пуснеш народа Ми, ето, Аз ще напратя върху тебе и върху твоите служители, и върху твоя народ и в твоите къщи песи мухи, и ще се напълнят къщите на египтяни и самата земя, на която живеят, с песи мухи;<br>22. и оня ден ще отделя земя Гесем, в която живее Моят народ, и там не ще има песи мухи, за да познаеш, че Аз съм Господ (Бог) на (цялата) земя;<br>23. Аз ще поставя различие между Моя народ и твоя народ. Тая личба утре ще стане (на земята).<br>24. Тъй и направи Господ: налетяха много песи мухи във фараоновата къща, и в къщите на служителите му, и по цялата Египетска земя: земята гинеше от песите мухи.<br>25. Тогава фараонът повика Моисея и Аарона и рече: идете, принесете в тая земя жертва на (Господа) вашия Бог.<br>26. Но Мойсей рече: не можем стори това, защото жертвоприношението ни на Господа, нашия Бог, е гнусно за египтяни: ако вземем да принасяме гнусна за египтяни жертва пред очите им, не ще ли ни убият с камъни?<br>27. Ние ще отидем в пустинята, на три дни път, и ще принесем жертва на Господа, нашия Бог, както ни каже (Господ).<br>28. И отговори фараонът: ще ви пусна да принесете в пустинята жертва на Господа, вашия Бог, но само не отивайте далеч; помолете се за мене (на Господа).<br>29. Мойсей рече: ето, аз си отивам от тебе и ще се помоля на Господа (Бога), и песите мухи ще се махнат утре от фараона, и от служителите му, и от народа му; стига само фараонът да престане да ни мами, като не пуска народа да принесе жертва Господу.<br>30. Отиде си Мойсей от фараона и се помоли на Господа.<br>31. И Господ направи според думата на Моисея и премахна песите мухи от фараона, от служителите му и от народа му; не остана нито една.<br>32. Но и тоя път фараонът ожесточи сърцето си и не пусна народа.</p>
							<p><strong><a name="9"></a>ГЛАВА 9.</strong></p>
							<audio controls><source src="/old/audio/b2/c9.mp3" type="audio/mpeg">Your browser does not support the audio element.</audio>

							<p><br>1. И рече Господ на Моисея: иди при фараона и му кажи: тъй говори Господ, Бог на евреите: пусни Моя народ,за да Ми извърши служба;<br>2. защото, ако ти не поискаш да пуснеш (Моя народ) и още го задържаш,<br>3. ето, ръката Господня ще бъде върху твоя добитък, който е на полето: върху коне, върху осли, върху камили, върху волове и овци - страшен мор ще настане.<br>4. И (в онова време) Господ ще различи добитъка израилски от добитъка египетски, и от всичкия (добитък) на синовете Израилеви нищо няма да умре.<br>5. И определи Господ времето, като рече: утре ще стори това Господ в тая земя.<br>6. И на другия ден Господ направи това: измря всичкият египетски добитък; а от добитъка на синовете Израилеви нищо не умря.<br>7. Фараонът прати да узнаят, и ето, от (всичкия) добитък (на синовете) Израилеви не бе умряло нищо. Но фараоновото сърце се ожесточи, и той не пусна народа.<br>8. И рече Господ на Моисея и Аарона: вземете по една пълна шепа пепел от пещ, и нека я хвърли Мойсей на възбог пред очите на фараона (и служителите му);<br>9. и ще се дигне прах по цяла Египетска земя, и циреи ще излязат по човеци и по добитък в цяла Египетска земя.<br>10. Те взеха пепел от пещ и застанаха пред фараона. Мойсей я хвърли на възбог, и гнойни струпеи излязоха по човеци и по добитък.<br>11. И не можеха влъхвите да устоят пред Моисея поради струпеите, защото струпеи имаше по влъхвите и по всички египтяни.<br>12. Но Господ ожесточи сърцето на фараона, и той не ги послуша, както и бе казал Господ на Моисея.<br>13. И рече Господ на Моисея: утре стани рано и се яви пред фараона и му кажи: тъй говори Господ, Бог на евреите: пусни Моя народ, за да Ми извърши служба;<br>14. защото тоя път Аз ще напратя всички Мои порази в сърцето ти, и върху твоите служители, и върху твоя народ, за да познаеш, че няма подобен на Мене в цялата земя;<br>15. понеже, простра ли ръка, ще поразя тебе и твоя народ с мор, и ти ще бъдеш изтребен от земята:<br>16. но затова Аз те запазих, за да покажа над тебе силата Си, и за да бъде възвестено Моето име по цяла земя.<br>17. Ти още противостоиш на Моя народ и го не пускаш, -<br>18. но ето, Аз ще пратя утре, тъкмо по това време, твърде силен град, какъвто не е имало в Египет от деня на основанието му досега.<br>19. Прати прочее да приберат стадата ти и всичко, що имаш по полето: защото върху всички човеци и добитък, които останат по полето и не бъдат прибрани дома, ще падне град, и ще измрат.<br>20. Ония фараонови служители, които. се уплашиха от думата Господня, прибраха бързо слугите си и стадата си в къщите;<br>21. а който не обърна внимание към думата Господня, той остави слугите си и стадата си на полето.<br>22. И рече Господ на Моисея: простри ръката си към небето, и ще падне град по цялата Египетска земя, върху човеци, върху добитък и върху всичката полска трева в Египетската земя.<br>23. И простря Мойсей тоягата си към небето, и даде Господ гръм и град, и огън се сипеше по земята; и прати Господ град върху (цялата) Египетска земя;<br>24. беше град, и огън смесен с град, (град) много силен, какъвто не е имало по цялата Египетска земя, откак е заселена.<br>25. И градът порази по цялата Египетска земя всичко, що беше в полето, от човек до добитък; градът уби и всичката полска трева, и всички дървета в полето изпочупи (градът).<br>26. Само в земя Гесем, дето живееха синовете Израилеви, нямаше град.<br>27. И пратифараонът,таповикаМоисеяи Аарона и им рече: тоя път съгреших; Господ е праведен, а аз и моят народ сме виновни.<br>28. Помолете се (за мене) на Господа: нека престанат гръмовете Божии и градът (и огънят на земята), и ще ви пусна и няма вече да ви задържам.<br>29. Мойсей му рече: щом изляза от града, ще простра ръцете си към Господа (на небето), и гръмовете ще престанат, и град (и дъжд) няма да има вече, за да познаеш, че земята е Господня;<br>30. но аз зная, че ти и твоите служители още няма да се побоите от Господа Бога.<br>31. Ленът и ечемикът бяха убити, защото ечемикът беше изкласил, а ленът беше завързал семе;<br>32. пшеницата пък и лимецът не бяха убити, защото бяха късни.<br>33. Излезе Мойсей от фараона извън града и простря ръцете си към Господа: престана гръмът и градът, и дъжд се не изливаше вече на земята.<br>34.Като видя фараонът.че престана дъждът, градът и гръмът, продължаваше да греши, и закоравя сърцето негово и на служителите му.<br>35. Ожесточи се сърцето на фараона (и на служителите му), и той не пусна синовете Израилеви, както и бе казал Господ чрез Моисея.</p>
							<p><strong><a name="10"></a>ГЛАВА 10.</strong></p>
							<audio controls><source src="/old/audio/b2/c10.mp3" type="audio/mpeg">Your browser does not support the audio element.</audio>

							<p><br>1. Тогава Господ каза на Моиеея: влез при фараона, защото Аз ожесточих сърцето му и сърцето на служителите му, за да покажа между тях тия Мои личби<br>2. и да разказваш на сина си и на внука си онова, що сторих в Египет, и за Моите личби, които показах в него, и да знаете, че Аз съм Господ.<br>3. Мойсей и Аарон дойдоха при фараона и му рекоха: тъй говори Господ, Бог на евреите: докога ще упорствуваш да се смириш пред Мене? Пусни Моя народ, за да Ми извърши служба;<br>4. а, ако не пуснеш народа Ми, ето, утре (по това време) Аз ще напратя скакалци в твоята (вяла) област.<br>5. Те ще покрият лицето на земята тъй, че не ще може да се види земята, и ще поядат у вас (всичко) останало (на земята), оцеляло от градушката; ще поядат също всички дървета, които растат у вас по полето,<br>6. и ще напълня твоите къщи, къщите на всичките ти служители и (всички) къщи на всички египтяни, каквото не са виждали твоите бащи, нито бащите на бащите ти, откак живеят на земята дори доднес. (Мойсей) се обърна и си отиде от фараона.<br>7. Тогава служителите фараонови рекоха на фараона: докога ще ни мъчи тоя? Пусни тия люде; нека те извършат служба на Господа, своя Бог; още ли не виждаш, че Египет загива?<br>8. И върнаха Моисея и Аарона при фараона, и (фараонът) им рече: идете, извършете служба на Господа, вашия Бог; но кои и кои ще отидат?<br>9. Мойсей отговори: ще отидем млади и стари, със синовете и дъщерите си, с овците и воловете си ще отидем, защото имаме празник на Господа (нашия Бог).<br>10. (Фараонът) им рече: нека бъде тъй; Господ да е с вас! Готов съм да ви пусна, но защо с децата? видите ли, лошо намерение имате!<br>11. Не, идете само мъжете и извършете служба на Господа, защото това вие искахте. И ги изпъдиха от фараона.<br>12. Тогава Господ рече на Моисея: простри ръката си над Египетската земя, и нека нападнат скакалци в Египетската земя и поядат всичката земна трева (и всичките дървесни плодове), всичко, що е оцеляло от градушката.<br>13. И простря Мойсей тоягата си над Египетската земя, и Господ прати в тая земя източен вятър, който трая целия тоя ден и цялата нощ. На сутринта източният вятър довея скакалците.<br>14. Скакалците нахлуха в цялата Египетска земя и нападнаха цялата Египетска страна в голямо множество: такива скакалци по-преди не е имало, и подир тях не ще има.<br>15. Те покриха лицето на цялата земя, тъй че земята не се виждаше, и поядоха всичката земна трева и всички дървесни плодове, оцелели от градушката, и не остана никаква зеленина нито на дървета, нито на полска трева по цялата Египетска земя.<br>16. Фараонът бързо повика Моисея и Аарона и рече: съгреших пред Господа, вашия Бог, и пред вас;<br>17. сега простете греха ми още тоя път и се помолете на Господа, вашия Бог, само да дигне от мене тая смърт.<br>18. (Мойсей) си излезе от фараона и се помоли на Господа.<br>19. И даде Господ от противната страна западен, твърде силен вятър, и той дигна скакалците, та ги нахвърли в Червено море: не остана нито един скакалец в цялата Египетска страна.<br>20. Но Господ ожесточи сърцето на фараона, и той не пусна Израилевите синове.<br>21. И рече Господ на Моисея: простри ръката си към небето, и ще настане мрак по Египетската земя, такъв мрак, че дори да се пипа.<br>22. Мойсей простря ръката си към небето, и настана гъст мрак по цялата Египетска земя три дни наред:<br>23. един другиго не виждаха, и никой не става от мястото си три дена; а в жилищата на всички Израилеви синове беше видело.<br>24. Фараонът повика Моисея (и Аарона) и рече: идете, извършете служба на Господа (вашия Бог); само дребният и едрият ви добитък да остане, а децата ви нека отидат с вас.<br>25. Но Мойсей рече: (не,) дай ни в ръце също жертви и всесъжение, които да принесем на Господа, нашия Бог.<br>26. Нека дойдат с нас и стадата ни, не бива да остане ни копито; защото от тях ние ще вземем за жертва на Господа, нашия Бог; но, докле не пристигнем там, не знаем, какво ще принесем в жертва на Господа (нашия Бог).<br>27. И Господ ожесточи сърцето на фараона, и той не иска да ги пусне.<br>28. И рече му фараонът: махни се от мене; пази се, не се явявай вече отпреде ми; в който ден видиш лицето ми, ще умреш.<br>29. Мойсей отговори: както рече, тъй и ще бъде: няма вече да видя лицето ти.</p>
							<p><strong><a name="11"></a>ГЛАВА 11.</strong></p>
							<audio controls><source src="/old/audio/b2/c11.mp3" type="audio/mpeg">Your browser does not support the audio element.</audio>

							<p><br>1. И рече Господ на Моисея: още една пораза ще пратя на фараона и на египтяни; след това той ще ви пусне оттука; и когато да (ви) пуща, с бързина ще ви изпъди оттука.<br>2. Внуши на народа (тайно), да поиска всеки от ближния си и всяка жена от ближната си сребърни и златни вещи (и дрехи).<br>3. И даде Господ, че народът (Му) намери милост пред очите на египтяни, (и те му даваха;) па и Мойсей беше велик в Египетската земя, пред очите на (фараона и) служителите фараонови и пред (целия) народ.<br>4. И рече Мойсей: тъй говори Господ: около полунощ Аз ще мина посред Египет,<br>5. и ще умре всеки първороден син в Египетската земя от първородния син на фараона, който седи на престола си, до първородния син на робинята, която е на мелницата, и всичко първородно от добитъка;<br>6. и ще бъде голям писък по цялата Египетска земя, какъвто не е бивал и какъвто няма вече да бъде;<br>7. а у Израилевите синове нийде куче език няма да помръдне нито против човек, нито против добитък, за да познаете, каква разлика прави Господ между египтяни и между израилтяни.<br>8. Тогава ще дойдат всички тези твои служители при мене, ще ми се поклонят и ще рекат: излез ти и целият (ти) народ, който предвождаш. След това аз ще си изляза. И излезе (Мойсей) от фараона с гняв.<br>9. И рече Господ на Моисея: фараонът ви не послуша, за да се умножат (Моите личби и) Моите чудеса в Египетската земя.<br>10. Мойсей и Аарон направиха всички тия (личби и) чудеса пред фараона, но Господ ожесточи сърцето на фараона, и той не пусна Израилевите синове от земята си.</p>
							<p><strong><a name="12"></a>ГЛАВА 12.</strong></p>
							<audio controls><source src="/old/audio/b2/c12.mp3" type="audio/mpeg">Your browser does not support the audio element.</audio>

							<p><br>1. Господ каза на Моисея и Аарона в Египетската земя, думайки:<br>2. тоя месец да ви бъде начало на месеците, пръв да ви бъде между месеците на годината.<br>3. Кажете пред цялото общество (на синовете) на Израиля: в десетия ден на тоя месец нека всеки си вземе по едно агне според челядите, по агне на челяд;<br>4. ако пък челядта е толкоз малка, че не ще може да изяде агнето, нека той и най-близкият на дома му съсед го вземат според колкото души са на брой, като се смята съразмерно с онова, колко всеки може да изяде от агнето.<br>5. Агнето ви трябва да бъде без недостатък, мъжко, едногодишно; вземете го от овците или от козите;<br>6. и да се пази то у вас до четиринайсетия ден на тоя месец; тогава да го заколи цялото събрание на израилското общество, привечер.<br>7. И да вземат от кръвта му, и помажат и двата спонеца на вратата и горния праг на вратата в къщите, дето ще го ядат.<br>8. И през тая същата нощ да изядат месото му, изпечено на огън; да го изядат с безквасен хляб и с горчиви треви.<br>9. Не яжте от него недопечено, или сварено във вода, но яжте го изпечено на огън, главата с нозете и дробинето.<br>10. Не оставяйте от него до сутринта (и кост негова не трошете); а останалото от него изгорете на огън до сутринта.<br>11. А яжте го тъй: препасани през кръста, с обуща на нозе и с тояга в ръка, яжте го набързо: това е Пасха Господня.<br>12. Аз пък същата тая нощ ще мина по Египетската земя, и ще поразя всяко първородно в Египетската земя, от човек до добитък, и ще произведа съд над всички египетски богове. Аз съм Господ.<br>13. А оная кръв ще ви бъде белег на къщите, дето се намирате, и, като видя кръвта, ще ви отмина, и между вас не ще има изтребителна пораза, когато поразявам Египетската земя.<br>14. И тоя ден да ви бъде за спомен, и празнувайте го като празник за Господа през (всички) ваши родове; празнувайте го като вечно узаконение.<br>15. Седем дни яжте безквасен хляб; още от първия ден махнете кваса от къщите си, защото, който яде квасно от първия до седмия ден, тая душа ще бъде изтребена изсред Израиля.<br>16. В първия ден да имате свещено събрание, и в седмия ден свещено събрание: никаква работа да се не върши в тия дни, освен онова, което трябва всекиму за ядене; само това можете да вършите.<br>17. Да тачите празник Безквасници, защото в тоя ден Аз изведох вашите опълчения от Египетската земя, и да тачите тоя ден в родовете си като вечно узаконение.<br>18. От четиринайсетия ден на първия месец вечерта яжте безквасен хляб до вечерта на двайсет и първия ден от същия месец.<br>19. Седем дни не бива да има квас в къщите ви, защото, който яде квасно, оная душа ще бъде изтребена из обществото (на синовете) на Израиля, бил той пришълец, или туземец.<br>20. Нищо квасно да не ядете: във всичките си живелища яжте безквасен хляб.<br>21. Тогава свика Мойсей всички старей (на синовете) Израилеви и им рече: изберете и си вземете агнета, според челядите си, и заколете пасхата.<br>22. И вземете китка от исоп, потопете я в кръвта, що е в съда, и помажете горния праг и двата спонеца на вратата с кръвта, що е в съда; и никой от вас да не излиза от къщните си врата до сутринта.<br>23. И ще мине Господ да поразява Египет, и, като види кръвта на горния праг и на двата спонеца. Господ ще отмине вратата, и не ще остави погубителя да влезе в къщите ви да поразява.<br>24. Пазете това като закон за себе си и за синовете си довеки.<br>25. Кога влезете в земята, която Господ ще ви даде, както бе казал, пазете тая служба.<br>26. И кога ви попитат децата ви: какво означава тая служба?<br>27. кажете (им): това е пасхална жертва Господу, Който отмина къщите на синовете Израилеви в Египет, когато поразяваше египтяни, а нашите къщи избави. - Тогава народът се наведе и се поклони.<br>28. И отидоха синовете Израилеви и сториха: както Господ заповяда на Моисея и Аарона, тъй и направиха.<br>29. Около среднощ Господ порази всички първородни в Египетската земя, от първородния син на фараона, който седеше на престола си, до първородния син на пленника, който беше в тъмница, и всичко първородно у добитъка.<br>30. И стана фараонът през нощта, той и всичките му служители и цял Египет; и дигна се голям писък по (цялата земя на) Египет, защото не остана къта, дето да нямаше мъртвец.<br>31. Тогава повика (фараонът) Моисея и Аарона през нощта и (им) каза: станете, излезте изсред народа ми, както вие, тъй и синовете Израилеви, и идете, та извършете служба на Господа (вашия Бог), както говорихте;<br>32. вземете и дребния и едрия си добитък, както говорихте; идете и ме благословете.<br>33. И египтяни нудеха народа, за да го изкарат по-скоро от земята си; защото казваха: всички ще измрем.<br>34. И народът задигна тестото си, преди да възиде; а като увиха нощвите в дрехите си, взеха ги на рамената си.<br>35. И синовете Израилеви сториха според Моисеевата дума и поискаха от египтяни сребърни и златни вещи и дрехи.<br>36. А Господ показа милост към народа (Си) пред очите на египтяни: и те му даваха, тъй че той оплени египтяни.<br>37. И потеглиха синовете Израилеви от Раамсес за Сокхот до шестстотин хиляди пешаци мъже, освен децата;<br>38. с тях излязоха и много разноплеменни люде, и дребен и едър добитък, твърде голямо стадо.<br>39. И от тестото, което изнесоха от Египет, изпекоха безквасни питки, защото то не бе още възишло, понеже бяха изпъдени от Египет и не можеха да се бавят и дори храна не си приготвиха за път.<br>40. А времето, през което синовете Израилеви (и бащите им) преживяха в Египет (и в Ханаанската земя), беше четиристотин и трийсет години.<br>41. След като се изминаха четиристотин и трийсетте години, в същия оня ден през нощта излезе цялото опълчение Господне от Египетската земя.<br>42. Това е нощ на бдение Господу за извеждането им от Египетската земя; тая същата нощ е бдение Господу за всички синове Израилеви в родовете им.<br>43. И рече Господ на Моисея и Аарона: ето наредбата за пасхата: никой чужденец не бива да яде от нея;<br>44. а всеки роб, купен със сребро, след като го обрежеш, може да яде от нея;<br>45. преселник и наемник не бива да яде от нея.<br>46. В една къща трябва . да я ядете (не оставяйте от нея до сутринта), не изнасяйте месо вън от къщата и костите й не трошете.<br>47. Цялото общество (на синовете) на Израиля трябва да я извършва.<br>48. Ако пък се посели при тебе някой пришълец и поиска да извърши Пасха Господу, обрежи у него всичко, що е от мъжки пол, и тогава нека пристъпи да я извърши, и ще бъде като туземец; обаче никой необрязан не бива да я яде:<br>49. един закон да бъде и за туземеца и за пришълеца, който се е поселил между вас.<br>50. И сториха всички синове Израилеви: както заповяда Господ на Моисея и Аарона, тъй и направиха.<br>51. В същия оня ден Господ изведе синовете Израилеви от Египетската земя, според както бяха разделени на опълчения.</p>
							<p><strong><a name="13"></a>ГЛАВА 13.</strong></p>
							<audio controls><source src="/old/audio/b2/c13.mp3" type="audio/mpeg">Your browser does not support the audio element.</audio>

							<p><br>1. И рече Господ на Моисея, като каза:<br>2. посвети Ми всяко първородно, което разтваря всяка утроба у синовете Израилеви, от човек до добитък, (защото) Мои са те.<br>3. И рече Мойсей на народа: помнете тоя ден, в който излязохте от Египет, от дома на робството, защото със силна ръка ви изведе Господ оттам, и не яжте квасно:<br>4. днес излизате в месец авив.<br>5. И когато те въведе Господ (Бог твой) в земята на хананейци и хетейци, аморейци, евейци и иевусейци, (гергесейци и ферезейци,) за която Той се кле на твоите отци, че ще ти я даде - земя, дето тече мед и мляко, - извършвай тая служба в тоя месец.<br>6. Седем дена яж безквасен хляб, и в седмия ден да бъде празник Господу.<br>7. Безквасен хляб да ядеш седем дена, и да се не намира у тебе квасен хляб, и ни в едно твое място да се не намира у тебе квасно.<br>8. В оня ден извести на сина си и кажи: туй е заради онова, което Господ (Бог) ми направи, когато излязох от Египет.<br>9. И това да ти бъде знак на ръката ти и спомен пред очите ти, та законът Господен да бъде в устата ти; защото със силна ръка те изведе Господ (Бог) от Египет,<br>10. Изпълнявай тая наредба в определеното време всяка година.<br>11. И кога те въведе Господ (Бог твой) в земята Ханаанска, както Той се кле на тебе и на отците ти, и ти я даде, -<br>12. отделяй Господу всяко (мъжко), което отваря утроба, и всяко първородно мъжко от добитъка, който имаш, (посвещавай) Господу.<br>13. А всяко от ослите, което отваря (утроба), заменяй с агне; ако пък не го замениш, откупи го; и всяко първородно човеческо от синовете ти откупувай.<br>14. И кога отпосле те попита син ти и рече: що е това? ти му кажи: със силна ръка ни изведе Господ от Египет, от дома на робството;<br>15. защото, когато фараонът се противеше да ни пусне, Господ умъртви всички първородни в Египетската земя, от първородно човеческо до първородно от добитъка, - затова аз принасям в жертва Господу всичко мъжко, отварящо утроба, а всеки първороден от моите синове откупувам;<br>16. и това да бъде като знак на ръката ти и вместо превръзка над очите ти; защото със силна ръка ни изведе Господ от Египет.<br>17. А когато фараонът пусна народа, Бог го не поведе по пътя на Филистимската земя, понеже е близък; защото Бог рече: да не би народът да се разкае, като види война, и да се върне в Египет.<br>18. И Бог поведе народа по околен път през пустинята към Червено море. И синовете Израилеви въоръжени излязоха от Египетската земя.<br>19. И взе Мойсей със себе си костите на Иосифа, защото (Йосиф) с клетва бе заклел синовете Израилеви, казвайки: Бог ще ви споходи, и вие изнесете със себе си костите ми оттука.<br>20. И потеглиха (синовете Израилеви) от Сокхот и се разположиха на стан в Етам, в края на пустинята.<br>21. А Господ вървеше пред тях дене в облачен стълб, като им показваше пътя, а ноще в огнен стълб, като им светеше, та да вървят и дене и ноще.<br>22. И облачният стълб се не отлъчваше дене, нито огненият стълб ноще от лицето на (целия) народ.</p>
							<p><strong><a name="14"></a>ГЛАВА 14.</strong></p>
							<audio controls><source src="/old/audio/b2/c14.mp3" type="audio/mpeg">Your browser does not support the audio element.</audio>

							<p><br>1. И рече Господ на Моисея, думайки:<br>2. кажи на синовете Израилеви да свият и да се разположат на стан пред Пихахирот, между Мигдол и морето, пред Ваал-Цефон; срещу него се разположете на стан при морето.<br>3. И ще рече фараонът (на народа си) за синовете Израилеви: те са се заблудили в тая земя, пустинята ги е затворила.<br>4. Аз пък ще ожесточа сърцето на фараона, и той ще се спусне да ги гони, и ще покажа славата Си над фараона и над всичките му войски; и (всички) египтяни ще познаят, че Аз съм Господ. Тъй и направиха.<br>5. Като известиха на египетския цар, че народът избягал, обърна се сърцето на фараона и на служителите му против тоя народ, и те казаха: какво сторихме, та пуснахме израилтяните да не ни работят?<br>6. (Фараонът) впрегна колесницата си и взе със себе народа си;<br>7. и взе шестстотин отбор колесници и всички египетски колесници, и началниците над всички тях.<br>8. И Господ ожесточи сърцето на египетския цар фараона (и на служителите му), и той погна Израилевите синове; а Израилевите синове вървяха под висока ръка.<br>9. И впуснаха се след тях египтяни, и всички коне с колесниците на фараона, и конниците, и цялата му войска, и ги застигнаха, както бяха разположени край морето, при Пихахирот пред Ваал-Цефон.<br>10. И когато фараонът наближи, Израилевите синове се озърнаха, и ето - египтяни идат подире им: Израилевите синове се уплашиха твърде много и извикаха към Господа,<br>11. и казаха на Моисея: нима нямаше гробове в Египет, та ни доведе да умрем в пустинята? Какво стори с нас, като ни изведе от Египет?<br>12. Не говорихме ли ти това същото в Египет, като ти думахме: остави ни, нека работим на египтяни? Защото по-добре е да сме в робство у египтяни, отколкото да умрем в пустинята.<br>13. Но Мойсей каза на народа: не бойте се, чакайте - и ще видите спасение от Господа, което Той ще извърши сега над вас; защото египтяните, които сега виждате, няма да ги видите вече довека;<br>14. Господ ще се бори за вас, а вие бъдете спокойни.<br>15. И рече Господ на Моисея: що викаш към Мене? Кажи на Израилевите синове да вървят;<br>16. а ти вдигни тоягата си, и простри ръката си над морето, и раздели го, и ще минат Израилевите синове презсред морето по сухо.<br>17. Аз пък ще ожесточа сърцето на (фараона и на всички) египтяни, и те ще тръгнат подире им; и ще покажа славата Си над фараона и над цялата му войска, над колесниците му и над конниците му.<br>18. И ще познаят (всички) египтяни, че Аз съм Господ, когато покажа славата Си над фараона, над колесниците му и над конниците му.<br>19. И вдигна се Ангел Божий, който вървеше пред стана (на синовете) на Израиля, и тръгна отдире им; вдигна се и облачният стълб отпреде им и застана отзаде им;<br>20. и влезе по средата между египетския стан и между стана (на синовете) на Израиля: за едните беше облак и мрак, а на другите осветляваше нощта, и през цялата нощ не се доближиха едни с други.<br>21. Тогава Мойсей простря ръката си над морето, и през цялата нощ Господ тласкаше морето със силен източен вятър, та направи морето суша; и водите се разцепиха.<br>22. И тръгнаха Израилевите синове посред морето по сухо: водите бяха тям като стена отдясно и отляво.<br>23. Втурнаха се египтяни, и влязоха подире им в средата на морето всички коне на фараона, колесниците му и конниците му.<br>24. И по утринна стража погледна Господ на египетския стан от огнения и облачния стълб и разбърка стана на египтяни.<br>25. И направи да се изплеснат колелата от колесниците им, тъй че с мъка ги влечеха. Тогава египтяни рекоха: да бягаме от израилтяните, защото Господ се бори зарад тях против египтяни.<br>26. И рече Господ на Моисея; простри ръката си над морето, и да се възвърнат водите върху египтяни, върху колесниците им и върху конниците им.<br>27. И Мойсей простря ръката си над морето, и призори водата се върна на мястото си; а египтяни бягаха насрещу (водата). Тъй потопи Господ египтяни всред морето.<br>28. И водата се върна и покри колесниците и конниците на всичката фараонова войска, които бяха влезли подире им в морето; не остана ни един от тях.<br>29. А Израилевите синове минаха по сухо презсред морето: водите (бяха) тям като стена отдясно и (стена) отляво.<br>30. Него ден Господ избави израилтяните от ръцете на египтяни; и Израилевите синове видяха египтяните мъртви на морския бряг.<br>31. Израилтяните видяха великата ръка, която Господ показа над египтяни; народът се уплаши от Господа и повярва на Господа и на Неговия служител Моисея.</p>
							<p><strong><a name="15"></a>ГЛАВА 15.</strong></p>
							<audio controls><source src="/old/audio/b2/c15.mp3" type="audio/mpeg">Your browser does not support the audio element.</audio>

							<p><br>1. Тогава Мойсей и Израилевите синове изпяха на Господа тая песен, думайки: да възпея Господа, защото се славно прослави; коня и ездача му хвърли в морето.<br>2. Господ е моя сила и моя слава. Той ми стана спасение. Той е мой Бог, и ще Го прославя; Бог на баща ми, и ще Го превъзнеса.<br>3. Господ е силен воин. Йехова Му е името.<br>4. Колесниците на фараона и войската му хвърли Той в морето, и отборните му военачалници потънаха в Червено море.<br>5. Бездните ги покриха: те потънаха в дълбините като камък.<br>6. Твоята десница, Господи, се прослави със сила; Твоята десница, Господи, съкруши неприятеля.<br>7. С величието на славата Си Ти повали въстаналите против Тебе. Ти изпрати гнева Си, и той ги изгори като слама.<br>8. От Твоето духване се разцепиха водите, вълните застанаха като стена, бездните се сгъстиха в сърцето морско.<br>9. Неприятелят каза: ще се втурна, ще догоня, ще разделя плячката; ще се насити с тях душата ми, ще извадя меча си, ще ги изтреби ръката ми.<br>10. Ти духна с дъха Си, и морето ги покри: те потънаха като олово в страшните води.<br>11. Кой е като Тебе, Господи, между боговете? Кой е като Тебе, величествен със светост, многопочитан с похвали, творец на чудеса?<br>12. Ти простря десницата Си: земята ги погълна.<br>13. Ти водиш с Твоята милост тоя народ, който Ти избави, и го придружаваш със силата Си в жилището на Твоята светиня.<br>14. Чуха народите и треперят: ужас обзе филистимските жители.<br>15. Тогава се смутиха едомските князе, трепет обзе моавитските главатари, паднаха в униние всички ханаански жители.<br>16. Нека нападне върху им страх и ужас; от силата на Твоята мишца да онемеят като камък, докле премине Твоят народ, Господи, докле премине тоя народ, който Ти си придобил.<br>17. Заведи го и го настани в планината на Твоето притежание, на мястото, което Ти, Господи, си направил Свое жилище, в светилището, което Твоите ръце, Владико, са създали!<br>18. Господ ще царува довеки и вечно.<br>19. Когато конете на фараона навлязоха с колесниците му и с конниците му в морето, Господ обърна върху им морските води, а Израилевите синове минаха презсред морето по сухо.<br>20. И пророчица Мариам, Ааронова сестра, взе тимпан в ръката си, и подире й излязоха всички жени с тимпани и хора.<br>21. И запя Мариам пред тях: Възпейте Господа, защото се славно прослави; коня и ездача му хвърли в морето.<br>22. Тогава Мойсей поведе израилтяните от Червено море, и те влязоха в пустиня Сур; и вървяха из пустинята три дни и не намираха вода.<br>23. Дойдоха в Мера, и не можаха да пият в Мера вода, защото беше горчива; затова и нарекоха онова (място) Мера.<br>24. И заропта народът против Моисея и думаше: какво ще пием?<br>25. (Мойсей) викна към Господа, и Господ му показа дърво, и той го хвърли във водата, и водата стана сладка. Там Бог даде на народа наредби и закон и там го тури на изпитание.<br>26. И каза: ако слушаш добре гласа на Господа, твоя Бог, и правиш каквото е угодно пред очите Му, и се вслушваш в заповедите Му, и пазиш всичките Му наредби, - няма да ти напратя ни една от болестите, които напратих на Египет; защото Аз съм Господ (Бог твой), целител твой.<br>27. След това дойдоха в Елим; там имаше дванайсет извора вода и седемдесет финикови дървета: и там се разположиха на стан до водите.</p>
							<p><strong><a name="16"></a>ГЛАВА 16.</strong></p>
							<audio controls><source src="/old/audio/b2/c16.mp3" type="audio/mpeg">Your browser does not support the audio element.</audio>

							<p><br>1. И потеглиха от Елим, и цялото общество Израилеви синове дойдоха в пустиня Син, която се намира между Елим и Синай, в петнайсетия ден на втория месец, след като бяха излезли от Египетската земя.<br>2. И заропта цялото общество Израилеви синове срещу Моисея и Аарона в пустинята,<br>3. и рекоха им Израилевите синове: о, да бяхме умрели от ръката Господня в Египетската земя, когато седяхме при котлите с месо, когато ядяхме хляб до насита! защото вие ни доведохте в тая пустиня, за да уморите от глад цялото това множество.<br>4. И рече Господ на Моисея: ето, ще направя да вали хляб от небето, и нека народът излиза всеки ден и събира, колкото му е потребно за през деня, за да го изпитам, ще постъпва ли по Моя закон, или не;<br>5. а в шестия ден нека приготвят онова, което донесат, и то ще бъде двойно повече от онова, което събират през другите дни.<br>6. Тогава Мойсей и Аарон рекоха на цялото общество Израилеви синове: довечера ще познаете, че Господ ви е извел от Египетската земя,<br>7. и утре ще видите славата на Господа, защото Той чу вашия ропот против Господа; а ние какво сме, та роптаете против нас?<br>8. И каза Мойсей: ще познаете, когато Господ вечер ви даде месо за храна, а сутрин хляб до насита; защото Господ чу ропота ви, който вдигнахте против Него; а ние какво сме? Вашият ропот не е против нас, а против Господа.<br>9. И рече Мойсей на Аарона: кажи на цялото общество Израилеви синове: застанете пред лицето на Господа, защото Той чу ропота ви.<br>10. И когато Аарон говореше на цялото общество Израилеви синове, те се озърнаха към пустинята, и ето, славата Господня се яви в облак.<br>11. И Господ каза на Моисея, думайки:<br>12. Аз чух ропота на Израилевите синове; кажи им: вечер ще ядете месо, а сутрин ще се насищате с хляб и ще познаете, че Аз съм Господ, Бог ваш.<br>13. Вечерта долетяха пъдпъдъци и покриха стана, а на сутринта бе паднала роса около стана.<br>14. Росата се вдигна, и ето, по лицето на пустинята нещо дребно, зърнесто, ситно като скреж по земята.<br>15. Като видяха Израилевите синове, думаха един другиму: какво е това? Защото не знаеха, що е то. И Мойсей им каза:това е хлябът, който ви даде Господ за храна;<br>16. ето какво заповяда Господ: събирайте от него, всеки по колкото може да изяде; събирайте по гомор на човек, според кой колкото души има в шатрата си.<br>17. Тъй направиха Израилевите синове; събраха, кой много, кой малко.<br>18. И измериха с гомора, и който беше събрал много, нямаше излишък, и който - малко, нямаше недостиг: всеки събра, колкото можеше да изяде.<br>19. И рече им Мойсей: никой да не оставя от това доутре.<br>20. Но те не послушаха Моисея, и някои оставиха от това до сутринта, и то червяса, и се вмириса. И Мойсей им се разсърди.<br>21. И те го събираха сутрин рано, всеки колкото може да изяде; а кога припечеше слънце, то се топеше.<br>22. А в шестия ден събраха двойно от тоя хляб, - по два гомора за всекиго. И всички началници на народа дойдоха, та обадиха на Моисея.<br>23. И (Мойсей) им каза: ето що каза Господ: утре почивка, света събота Господня; каквото трябва да се пече, печете, и каквото трябва да се вари, варете днес, а каквото остане, скътайте и запазете доутре.<br>24. И скътаха това до сутринта, както (им) заповяда Мойсей, и то не се вмириса, и червеи нямаше в него.<br>25. И рече Мойсей: яжте го днес, защото днес е събота Господня: днес няма да го намерите на полето;<br>26. шест дена го събирайте, а седмият ден е събота: е тоя ден няма да го има.<br>27. Но някои от народа излязоха в седмия ден да събират, ала не намериха.<br>28. И каза Господ на Моисея: докога ще се противите да пазите заповедите Ми и законите Ми?<br>29. Вижте, Господ ви е дал събота, затова и дава в шестия ден хляб за два дена:нека всеки си стои (у дома си), в седмия ден никой да не излиза от мястото си.<br>30. И в седмия ден народът си почиваше.<br>31. Израилевият дом нарече тоя хляб с име: мана. Тя беше като кориандрово семе, бяла, а на вкус като медена питка.<br>32. И рече Мойсей: ето що заповяда Господ: напълнете (с мана) един гомор, за да се запази в родовете ви, та да видят хляба, с който ви храних в пустинята, когато ви изведох от Египетската земя.<br>33. И каза Мойсей на Аарона: вземи един (златен) съд и тури в него пълен гомор мана, и го постави пред Господа, за да се пази в родовете ви.<br>34. И постави го Аарон пред ковчега на свидетелството, за да се пази, както бе заповядал Господ на Моисея.<br>35. Израилевите синове ядоха мана четирийсет години, докле дойдоха в населена земя; те ядоха мана, докле стигнаха до границите на Ханаанската земя.<br>36. А гоморът е десета част от ефа.</p>
							<p><strong><a name="17"></a>ГЛАВА 17.</strong></p>
							<audio controls><source src="/old/audio/b2/c17.mp3" type="audio/mpeg">Your browser does not support the audio element.</audio>

							<p><br>1. И цялото общество Израилеви синове потегли на път от пустиня Син, по заповед Господня, и се разположи на стан в Рефидим; и нямаше вода да пие народът.<br>2. И народът укоряваше Моисея и думаше: дайте ни вода да пием. Каза им Мойсей: защо ме укорявате? Защо изкушавате Господа?<br>3. И жадуваше за вода народът там, роптаеше против Моисея и думаше: защо ни изведе от Египет, за да умориш от жажда нас и децата ни и стадата ни?<br>4. Мойсей извика към Бога и каза: какво да правя с тоя народ? Още малко, и ще ме убият с камъни.<br>5. И рече Господ на Моисея: излез пред народа, и вземи със себе си някои от старейте Израилеви; вземи в ръка и тоягата си, с която удари по водата, и иди:<br>6. ето, Аз ще застана пред тебе там на скалата в Хорив, а ти ще удариш в скалата, и от нея ще протече вода, и народът ще пие. Тъй и направи Мойсей пред очите на старейте израилски.<br>7. И нарече това място с име; Маса и Мерива, поради караницата на Израилевите синове, и защото те изкушаваха Господа, думайки: дали е между нас Господ, или не?<br>8. И дойдоха амаликитци и се биха с израилтяните в Рефидим.<br>9. Мойсей каза на Иисуса: избери ни мъже (силни) и иди, та се срази с амаликитци; утре аз ще застана навръх могилата, и Божията тояга ще бъде в ръката ми.<br>10. И стори Иисус, както му каза Мойсей, и (отиде да) се срази с амаликитци; а Мойсей, Аарон и Ор се качиха навръх могилата.<br>11. И колчем дигнеше Мойсей ръцете си, надвиваше Израил, а колчем спуснеше ръцете си, надвиваше Амалик.<br>12. А на Моисея натегнаха ръцете, и тогава взеха камък, та му подложиха, и той седна на него, а Аарон и Ор подпираха ръцете му, един от едната, а друг от другата страна. Тъй стояха ръцете му издигнати до залез-слънце.<br>13. И порази Иисус Амалика и народа му с острието на меча.<br>14. И рече Господ на Моисея: запиши това за спомен в книгата и внуши на Иисуса, че Аз съвсем ще излича спомена за амаликитци от поднебесието.<br>15. Тогава Мойсей съзида жертвеник (Господу) и го нарече с име Йехова Виси,<br>16. понеже, каза той, ръка има върху престола Господен: Господ ще воюва против Амалика от рода в род.</p>
							<p><strong><a name="18"></a>ГЛАВА 18.</strong></p>
							<audio controls><source src="/old/audio/b2/c18.mp3" type="audio/mpeg">Your browser does not support the audio element.</audio>

							<p><br>1. Мадиамският свещеник Иотор, тъст Моисеев, чу за всичко, що Бог направи за Моисея и за Израиля, Своя народ, когато Господ изведе Израиля от Египет.<br>2. И Моисеевият тъст Иотор взе Сепфора, жената на Моисея, която Мойсей по-рано бе изпратил назад,<br>3. и двамата й синове: на единия името беше Гирсам, защото, казваше Мойсей:пришълец съм аз в чужда земя;<br>4. а на другия името беше Елиезер, защото (думаше той) Бог на моя баща ми беше помощник и ме избави от фараоновия меч.<br>5. И Моисеевият тъст Иотор дойде със синовете му и с жена му при Моисея в пустинята, дето се беше той разположил на стан при Божията планина,<br>6. и обади на Моисея: аз, твоят тъст Иотор, ида при тебе, иде и жена ти, и двамата й сина с нея.<br>7. Мойсей излезе да посрещне тъста си, и (му) се поклони, и го целуна, и, след като се поздравиха един други, влязоха в шатрата.<br>8. И разказа Мойсей на тъста си за всичко, що Господ стори с фараона и с (всички) египтяни за Израиля, и за всички мъчнотии, каквито те срещнаха по пътя, и как Господ ги избави (от ръцете на фараона и от ръцете на египтяни).<br>9. Иотор се зарадва за всички добрини, които Господ бе показал на Израиля, когато го избави от ръцете на египтяни (и от ръцете на фараона),<br>10. и каза Иотор: благословен да е Господ, Който ви избави от ръцете на египтяни и от фараоновата ръка, Който избави тоя народ изпод властта на египтяни;<br>11. сега аз познах, че Господ е по-велик от всички богове, тъкмо в онова, с което се те превъзнасяха пред израилтяните.<br>12. И Моисеевият тъст Иотор принесе всесъжение и жертви Богу; и дойде Аарон и всички Израилеви старейшини да ядат хляб с Моисеевия тъст пред Бога.<br>13. На другия ден седна Мойсей да съди народа, и народът стоеше пред Моисея от сутрин до вечер.<br>14. И видя (Иотор) тъстът Моисеев всичко, що той правеше с народа, и каза:какво правиш ти с народа? защо само ти седиш, а цял народ стои пред тебе от сутрин до вечер?<br>15. Отговори Мойсей на тъста си: народът дохожда при мене да иска съд от Бога;<br>16. кога им се случи някоя работа, те идват при мене, и аз отсъждам помежду им и (им) явявам Божиите наредби и законите Му.<br>17. Но тъстът Моисеев му каза: тъй, както правиш, не е добре.<br>18. Ти ще измъчиш и себе си и народа, който е с тебе, защото много тежка е тая работа за тебе: ти самичък не можеш я върши;<br>19. затова, послушай думите ми; аз ще ти дам съвет, и Бог ще бъде с тебе: бъди ти посредник пред Бога за народа и представяй на Бога работите (му);<br>20. учи ги на (Божиите) наредби и на законите (Му), и посочвай им пътя (Му), по който те трябва да вървят, и делата, които трябва да вършат;<br>21. а ти(си)избери измежду целия народ мъже способни, богобоязливи, мъже правдолюбиви, мразещи корист, и (ги) тури над тях за хилядници, стотници, петдесетници и десетници (и писари);<br>22. нека те съдят народа във всяко време и да ти обаждат за всяка важна работа, а за всички малки работи да съдят те сами; и на тебе ще е по-леко, и те ще носят с тебе заедно товара;<br>23. ако направиш това, и Бог ти заповяда това, тогава ще можеш утрая, и целият тоя народ ще си отива смиром на мястото.<br>24. И послуша Мойсей думите на тъста си и направи всичко, що (му) говори;<br>25. и избра Мойсей от целия Израил способни мъже и ги постави началници на народа, хилядници, стотници, петдесетници и десетници (и писари),<br>26. и те съдеха народа във всяко време; за (всички) важни работи обаждаха на Моисея, а за всички малки работи съдеха сами.<br>27. И изпрати Мойсей тъста си, и той отиде в земята си.</p>
							<p><strong><a name="19"></a>ГЛАВА 19.</strong></p>
							<audio controls><source src="/old/audio/b2/c19.mp3" type="audio/mpeg">Your browser does not support the audio element.</audio>

							<p><br>1. В третия месец след като Израилевите синове бяха излезли от Египетската земя, в самия ден на новолунието, стигнаха в Синайската пустиня.<br>2. И тръгнаха от Рефидим, та дойдоха в Синайската пустиня, и се разположиха там на стан в пустинята; там, срещу планината, се разположи Израил на стан.<br>3. А Мойсей възлезе при Бога (на планината), и Господ извика към него от планината, думайки: тъй кажи на Иакововия дом и възвести на Израилевите синове:<br>4. вие видяхте, що направих Аз на египтяни и как ви носих (като) на орлови криле, и ви доведох при Себе Си;<br>5. и тъй, ако слушате гласа Ми и пазите завета Ми, ще бъдете Мой избран народ измежду всички народи, защото цялата земя е Моя,<br>6. и вие ще Ми бъдете царство от свещеници и народ свет; това са думите, които ще кажеш на Израилевите синове.<br>7. И дойде Мойсей и повика старейте народни и им предложи всички тия думи, които му заповяда Господ.<br>8. И целият народ отговори изедно, като каза: всичко, що е казал Господ, ще изпълним (и ще бъдем послушни). И Мойсей предаде Господу думите на народа.<br>9. Господ рече на Моисея: ето, Аз ще дойда при тебе в гъст облак, за да чуе народът, как ще говоря с тебе, та да ти вярва завинаги. А Мойсей яви Господу думите на народа.<br>10. И рече Господ на Моисея: иди при народа, (извести) и освети го днес и утре; нека изперат дрехите си,<br>11. и да се приготвят за третия ден, защото в третия ден ще слезе Господ на Синай планина пред очите на целия народ;<br>12. и тегли за народа черта от всички страни и кажи: пазете се да се не качите на планината, нито да се допирате до подножието й: всеки, който се допре до планината, ще бъде предаден на смърт;<br>13. ръка да се не допре до него, а с камъни да го убият, или със стрела да го застрелят; добитък ли бъде, или човек, жив да не остане; кога провлечено засвири тръбата (кога облакът се вдигне от планината), могат да се качат на планината.<br>14. Тогава слезе Мойсей от планината и дойде при народа, освети народа, и те опраха дрехите си.<br>15. И каза на народа: бъдете готови за третия ден; не се приближавайте до жена.<br>16. На третия ден, утринта, имаше гръмове и светкавици, и гъст облак над планината (Синайска) и много силен тръбен глас; и целият народ, който беше в стана, затрепери.<br>17. И изведе Мойсей народа от стана да посрещне Господа, и се спряха при полите на планината.<br>18. А планина Синай беше цяла в дим, защото Господ бе слязъл върху нея в огън; и се издигаше от нея дим като дим от пещ, и цялата планина силно се тресеше;<br>19. и тръбният глас ставаше все по-силен и по-силен. Мойсей говореше, и Бог му отговаряше с глас.<br>20. И слезе Господ на Синай планина, навръх планината, и повика Господ Моисея навръх планината, и Мойсей се качи.<br>21. И рече Господ на Моисея: слез и по ръчай на народа, да се не втурват към Господа да Го видят, за да не паднат мнозина от тях;<br>22. а свещениците, които се приближават към Господа (Бога), трябва да осветят себе си, за да ги не порази Господ.<br>23. Тогава Мойсей отговори на Господа: не може народът да се качи на Синай планина, понеже Ти ни изрично забрани, като каза: тегли черта около планината и я освети<br>24. И Господ му каза: иди, слез, после възлез заедно с Аарона; свещениците пък и народът да се не втурват да се качват при Господа, за да ги не порази (Господ).<br>25. И слезе Мойсей при народа и му разказа.</p>
							<p><strong><a name="20"></a>ГЛАВА 20.</strong></p>
							<audio controls><source src="/old/audio/b2/c20.mp3" type="audio/mpeg">Your browser does not support the audio element.</audio>

							<p><br>1. Тогава Бог изрече (към Моисея) всички тия думи, като каза:<br>2. Аз съм Господ, Бог твой. Който те изведох от Египетската земя, от дома на робството;<br>3. да нямаш други богове, освен Мене.<br>4. Не си прави кумир и никакво изображение на онова, що е горе на небето, що е долу на земята, и що е във водата под зе мята;<br>5. не им се кланяй и не им служи, защото Аз съм Господ, Бог твой. Бог ревнител, Който за греха на бащи наказвам до трета и четвърта рода децата, които Ме мразят,<br>6. и Който показва милост до хилядно коляно към ония, които Ме обичат и пазят Моите заповеди.<br>7. Не изговаряй напразно името на Господа, твоя Бог, защото Господ няма да остави ненаказан оногова, който изговаря името Му напразно.<br>8. Помни съботния ден, за да го светиш;<br>9. шест дена работи и върши (в тях) всичките си работи;<br>10. а седмият ден е събота на Господа, твоя Бог: недей върши в него никаква работа ни ти, ни син ти, на дъщеря ти, ни робът ти, ни робинята ти, ни (волът ти, ни оселът ти, нито какъвто и да е) твой добитък, нито пришълецът ти, който се намира в жилищата ти;<br>11. защото в шест дена създаде Господ небето и земята, морето и всичко, що е в тях, а в седмия ден си почина; затова Господ благослови съботния ден и го освети.<br>12. Почитай баща си и майка си, (за да ти бъде добре и) за да живееш дълго на земята, която Господ, Бог твой, ти дава.<br>13. Не убивай.<br>14. Не прелюбодействувай.<br>15. Не кради.<br>16. Не лъжесвидетелствувай против ближния си.<br>17. Не пожелавай дома на ближния си; не пожелавай жената на ближния си, (нито нивата му) нито роба му, ни робинята му, ни вола му, ни осела му, (нито никакъв негов добитък) - нищо, което е на ближния ти.<br>18. Целият народ чуваше гръмовете и тръбния глас и гледаше пламъка и планината, която се димеше; като видя това, целият народ отстъпи и стоеше надалеч.<br>19. И казаха на Моисея: говори ти с нас, и ние ще слушаме, но да не говори с нас Бог, за да не умрем.<br>20. И каза Мойсей на народа: не бойте се; Бог дойде (при вас), за да ви изпита и за да бъде страхът от Него пред лицето ви, та да не грешите.<br>21. И целият народ стоеше надалеч, а Мойсей влезе в мрака, дето беше Бог.<br>22. И каза Господ на Моисея: тъй кажи (на Иакововия дом и разгласи) на Израилевите синове вие видяхте, как Аз говорих с вас от небето;<br>23. не правете пред Мене сребърни богове, нито златни богове си правете:<br>24. направи Ми жертвеник от пръст и принасяй на него всесъженията си и мир ните си жертви, овците си и воловете си; на всяко място, дето туря Аз паметник на име то Си, ще дойда при тебе и ще те благословя.<br>25. Ако ли Ми направиш жертвеник от камъни, не го зидай от дялани; защото, щом туриш на тях сечивото си, ще ги оскверниш.<br>26. И да се не качваш по стъпала на жертвеника Ми, за да се не открие на него твоята голота.</p>
							<p><strong><a name="21"></a>ГЛАВА 21.</strong></p>
							<audio controls><source src="/old/audio/b2/c21.mp3" type="audio/mpeg">Your browser does not support the audio element.</audio>

							<p><br>1. И ето законите, които ще им обявиш:<br>2. ако купиш роб евреин, нека (ти) работи шест години, а на седмата (година) нека си излезе свободен, без откуп;<br>3. ако е дошъл самичък, самичък и да си излезе; ако е женен, да си излезе с него за едно и жена му;<br>4. ако пък неговият господар му е дал жена, и тя му е родила синове или дъщери, жената и децата и да останат при господа ря и, а той да си излезе самичък;<br>5. но ако робът каже: обичам господаря си, жена си и децата си, няма да си изляза на свобода, -<br>6. то господарят му да го'заведе пред боговете и да го изправи до вратата, или до спонеца на вратата, и нека господарят му промуши ухото му с шило, и той да остане вечно негов роб.<br>7. Ако някой продаде дъщеря си да бъде робиня, тя не бива да излезе, както излизат робите;<br>8. ако тя се не понрави на господаря си, и той се не сгоди за нея, нека позволи да я откупят; ала на чужд народ да я продаде (господарят) не е властен, когато сам я е отхвърлил;<br>9. ако ли я сгоди за сина си, да постъпи с нея според правото на дъщерите;<br>10. ако ли му вземе друга, първата не бива да се остави без храна, дрехи и съпружеско съжителство.<br>11. Не направи лиза нея тия три неща, нека си отиде от него даром, без откуп.<br>12. Който удари човек, тъй че той умре, да бъде предаден на смърт;<br>13. но ако някой не е злоумишлявал, а Бог е допуснал оногова да изпадне под ръката му, тогава Аз ще ти покажа място, дето да забяга (убийцата);<br>14. а ако някой преднамерено и коварно убие ближния си (и избяга при жертвеника), то вземи го и от жертвеника Ми, за да бъде умъртвен.<br>15. Който удари баща си или майка си, да бъде предаден на смърт.<br>16. Който открадне човек (от Израилевите синове) и (като го зароби) го продаде, или се намери в ръцете му, да бъде предаден на смърт.<br>17. Който злослови баща си, или майка си, да бъде предаден на смърт.<br>18. Когато (двамина) се карат, и единият човек удари другия с камък, или с бушница, и тоя не умре, а легне на постеля,<br>19. то, ако стане и излиза откъщи, подпирайки се с тояга, оня, който (го) е ударил, не ще заслужава смърт, а само да му плати за денгуба и да му даде за лекуване.<br>20. А който удари роба си или слугинята си с тояга, и те умрат под ръката му, да бъде наказан;<br>21. но, ако те преживеят един или два дни, не бива той да се наказва, защото те са негово сребро.<br>22. Когато някои се бият, и ударят трудна жена, и тя пометне, но друга повреда не стане, то да се вземе от виновния глоба, каквато му наложи мъжът на жената, и той да я заплати пред посредници;<br>23. ако пък стане повреда, нека даде живот за живот,<br>24. око за око, зъб за зъб, ръка за ръка, нога за нога,<br>25. изгоряло за изгоряло, рана за рана, натъртено за натъртено.<br>26. Ако някой удари роба си в окото, или слугинята си в окото и го повреди, да ги отпусне на свобода зарад окото;<br>27. и ако изкърти зъб на роба си, или на робинята си, да ги отпусне на свобода зарад зъба.<br>28. Ако вол прободе до смърт мъж, или жена, волът да бъде убит с камъни, и месото му да се не яде; но стопанинът на вола не е виновен;<br>29. ако пък волът е бил бодлив от попреди, а стопанинът му, като му е било известявано за това, не го е пазил, и той е убил мъж, или жена, волът да бъде убит с камъни, и стопанинът му да бъде предаден на смърт.<br>30. Ако му се наложи откуп, нека за живота си даде откуп, какъвто му се наложи.<br>31. Син ли прободе, дъщеря ли прободе, - по тоя същи закон да се постъпва с него.<br>32. Ако волът прободе роба, или робинята, да се заплатят на стопанина им трийсет сикли сребро, а волът да бъде убит с камъни.<br>33. Ако някой отвори яма, или ако изкопае яма и я не покрие, та падне в нея вол, или осел,<br>34. стопанинът на ямата трябва да заплати, да даде сребро на стопанина им, а трупът ще бъде негов.<br>35. Ако на някого волът прободе до смърт вола на съседа му, да продадат живия вол и да разделят цената му на половина; също и убития да разделят на половина;<br>36. ако пък се е знаело, че волът е бил бодлив от по-преди, но стопанинът му (като му е било известявано за това) не го е пазил, той да заплати вол за вол, а убитият да бъде негов.</p>
							<p><strong><a name="22"></a>ГЛАВА 22.</strong></p>
							<audio controls><source src="/old/audio/b2/c22.mp3" type="audio/mpeg">Your browser does not support the audio element.</audio>

							<p><br>1. Ако някой открадне вол или овца и заколи, или продаде, да заплати пет вола за вол и четири овци за овца.<br>2. Ако някой завари крадец да подкопава и го удари, тъй че той умре, то да му се не иска кръвнина;<br>3. но, ако е изгряло слънце над него, да му се иска кръвнина. Крадецът трябва да заплати; ако ли няма с какво, да продадат самия него, та да се заплати, каквото е откраднал;<br>4. ако (той бъде хванат и) откраднатото се намери в ръцете му живо, било вол, или осел, или овца, да заплати (за тях) двойно.<br>5. Ако някой повреди нива, или лозе, като пусне добитъка си да пасе в чужда нива (според плодовете й да заплати от своята нива; ако ли повреди цялата нива), да обезщети е най-доброто от нивата си и с най-доброто от лозето си.<br>6. Ако се появи огън и обхване трънето и изгори кръстците, или класовете, или нивата, то оня, който е причинил тоя пожар, да заплати.<br>7. Кога някой даде на ближния си да му пази сребро или вещи, и те бъдат откраднати от къщата му, ако се намери крадецът, да заплати той двойно;<br>8. ако пък се не намери крадецът, нека стопанинът на къщата се яви пред съдиите (и се закълне), че не е турил ръка върху имота на ближния си.<br>9. За всяка спорна вещ, за вол, осел, овца, дреха, за всяка изгубена вещ, за която някой каже, че е негова, работата на двамата трябва да дойде пред съдиите: когото осъдят съдиите, той да заплати на ближния си двойно.<br>10. Ако някой предаде на ближния си за пазене осел, или вол, или овца, или друг някакъв добитък, и тоя добитък умре, или бъде повреден, или бъде откаран, без да го види някой, -<br>11. нека бъде клетва пред Господа между двамата, че оня, който е приел, не е турил ръка върху имота на ближния си; и стопанинът трябва да я приеме, а оня да не плаща;<br>12. ако ли го откраднат от него, длъжен е да заплати на стопанина му;<br>13. ако пък бъде от звяр разкъсан, нека за доказателство представи разкъсаното:за разкъсаното той не плаща.<br>14. Ако някой заеме добиче от ближния си, и то бъде повредено, или умре, без да е бил стопанинът му при него, трябва да го заплати;<br>15. ако пък стопанинът му е бил при него, не е длъжен да плати; ако е било наето с пари, то отива срещу тоя наем.<br>16. Ако някой прелъсти девица несгодена и преспи с нея, да й даде вено (и да я вземе) за жена;<br>17. ако ли бащата не се съгласи (и не желае) да му я даде, да заплати (на бащата) толкова сребро, колкото се пада за вено на девици.<br>18. Врачка да се не оставя жива.<br>19. Всеки скотоложник да бъде предаден на смърт.<br>20. Който принася жертви на богове, освен на едного Господа, да бъде изтребен.<br>21. Пришълеца не притеснявай и го не угнетявай, защото и вие бяхте пришълци в Египетската земя.<br>22. Ни вдовица, ни сираче не притеснявайте;<br>23. ако ли ги притесниш, кога завикат към Мене, че чуя вика им,<br>24. и ще се разпали гневът Ми, и с меч ще ви убия, и жените ви ще останат вдовици, и децата ви - сираци.<br>25. Ако заемеш пари на някой сиромах от народа Ми, не го притеснявай и не му налагай лихва.<br>26. Ако вземеш дрехата на ближния си в залог, върни я до залез-слънце,<br>27. защото тя му е едничка завивка, тя е облекло на тялото му: с какво ще спи той? И кога завика към Мене, Аз ще го чуя, защото съм милостив.<br>28. Съдиите не злослови и началника на твоя народ не укорявай.<br>29. Не закъснявай (да Ми принасяш) първите плодове от гумното си и от жлеба си; давай Ми първородния от синовете си;<br>30. също прави и с вола си и с овцата си (и с осела си); седем дена да бъдат при майка си, а на осмия ден ги давай Мене.<br>31. И ще Ми бъдете свети люде; и месо, разкъсано от звяр на полето, не яжте: на псетата го хвърляйте.</p>
							<p><strong><a name="23"></a>ГЛАВА 23.</strong></p>
							<audio controls><source src="/old/audio/b2/c23.mp3" type="audio/mpeg">Your browser does not support the audio element.</audio>

							<p><br>1. Не обръщай внимание на празен слух, не давай ръка на нечестивец, та да не станеш свидетел на неправда.<br>2. Не отивай след множеството да правиш зло, и не изказвай присъда, отстъпвайки от правдата поради множеството;<br>3. и към сиромаха не бъди пристрастен в съдбата му.<br>4. Ако намериш заблуден вол, или осел на неприятеля си, закарай му го;<br>5. ако видиш на неприятеля си осела, паднал под товара си, не го отминавай, а го разтовари заедно с него.<br>6. Не присъждай криво съдбата на твоя сиромах.<br>7. Отбягвай от неправда и не убивай невинния и правия, защото Аз няма да оправдая беззаконника.<br>8. Подаръци не вземай, защото подаръците правят слепи гледащите, и извръщат делото на правите.<br>9. Пришълец не обиждай (и го не притеснявай): вие знаете какво е у пришълеца на сърце, защото и сами бяхте пришълци в Египетската земя.<br>10. Шест години сей земята си и събирай плодовете й,<br>11. а на седмата я оставяй да си почине, за да се хранят сиромасите от твоя народ, а с останалото след тях да се хранят полските зверове; тъй прави и с лозето си и с маслините си.<br>12. Шест дни върши работите си, а в седмия почивай, за да си отдъхне волът ти, и оселът ти, и да си почине синът на робинята ти и пришълецът.<br>13. Пазете всичко, що съм ви казал, и името на други богове не споменувайте; да се не чува то от устата ти.<br>14. Три пъти на година празнувай за Мене:<br>15. пази празник Безквасници; седем де на яж безквасен хляб, както ти заповядах, в определеното време на месец авив, защото в него месец ти излезе от Египет; и нека се не явява никой с празни ръце пред лицето Ми;<br>16. пази и празника на жънене първите плодове на твоя труд, които си посеял на нивата, и празника на събиране плодовете в края на годината, когато събереш от нивата своя труд.<br>17. Три пъти на година трябва да се явяват всички твои от мъжки пол пред лицето на Господа, Бога (твой).<br>18. (Кога изгоня езичниците от лицето ти и разширя твоите предели), не изливай кръвта от жертвата Ми върху квасен хляб, и тлъстината от празничната Ми жертва да се не оставя до сутринта.<br>19. Първите плодове от земята си принасяй в дома на Господа, твоя Бог. Не вари яре в майчиното му мляко.<br>20. Ето, Аз пращам пред тебе Ангела (Си) да те пази по пътя и да те въведе в онова място, което съм (ти) приготвил;<br>21. пази се пред лицето му и слушай гласа му; не му се опирай, защото той няма да ви прости греха, понеже името Ми е в него.<br>22. (Ако слушаш гласа Ми, и изпълняваш всичко, що ти кажа, и запазиш завета Ми, вие ще Ми бъдете народ избран измежду всички племена, защото цялата земя е Моя; вие ще Ми бъдете царствено свещенство и свет народ. Тия думи кажи на Израилевите синове.) Ако слушаш гласа Ми и изпълняваш всичко, що (ти) кажа, ще бъда неприятел на твоите неприятели и противник на твоите противници.<br>23. Кога тръгне пред тебе Моят Ангел и те отведе при аморейци, хетейци, ферезейци, хананейци, (гергесейци,) евейци и иевусейци, и Аз ги изтребя (от лицето ви),<br>24. недей се покланя на боговете им, недей им служи, и не подражавай на делата им, а ги строши и стълбовете им разруши;<br>25. служете на Господа, вашия Бог, и Той ще благослови хляба ти (и виното ти) и водата ти; и ще отстрани от вас болестите.<br>26. Пометници и бездеткини няма да има в земята ти; броя на дните ти ще направя пълен.<br>27. Ще пратя Моя ужас пред тебе, и ще докарам в смущение всеки народ, при който отидеш, и ще обръщам към тебе гърба на всички твои врагове;<br>28. ще пратя пред тебе стършели, и те ще погнат отпреде ти (аморейци) евейци, (иевусейци ) хананейци и хетейци;<br>29. няма да ги изгоня отпреде ти в една година, за да не запустее земята, и да се не размножат против тебе полските зверове;<br>30. малко по малко ще ги пропъждам от тебе, докле се размножиш и завладееш тая земя.<br>31. Ще прокарам границите ти от Червено море до Филистимско море и от пу стинята до (голямата) река (Ефрат), защото ще предам в ръцете ви жителите на тая земя, и ще ги пропъдиш отпреде си;<br>32. (не смесвай се и) не влизай в съюз ни с тях, ни е боговете им;<br>33. те не трябва да живеят в земята ти, за да те не вкарат в грях против Мене; защото, ако служиш на боговете им, това ще бъде примка за тебе.</p>
							<p><strong><a name="24"></a>ГЛАВА 24.</strong></p>
							<audio controls><source src="/old/audio/b2/c24.mp3" type="audio/mpeg">Your browser does not support the audio element.</audio>

							<p><br>1. И каза Бог на Моисея: възлез при Господа ти и Аарон, Надав и Авиуд и седемдесет Израилеви старей, и поклонете се (Господу) отдалеч;<br>2. нека само Мойсей се приближи до Господа, а те да се не приближават, и народът да не възлиза с него.<br>3. Мойсей дойде и повтори пред народа всички Господни думи и всички закони. И целият народ отговори в един глас, и рече:всичко, каквото е казал Господ, ще сторим (и ще сме послушни).<br>4. Тогава Мойсей написа всички думи Господни и, като стана сутринта рано, издигна под планината жертвеник и дванайсет камъка, според броя на дванайсетте Израилеви колена;<br>5. и прати момци от Израилевите синове, и те принесоха всесъжение и заклаха телци за мирна жертва Господу (Богу).<br>6. Мойсей взе половината кръв и я наля в чаши, а с другата половина поръси жертвеника;<br>7. и взе книгата на завета и прочете гласно пред народа, и те рекоха; всичко, каквото е казал Господ, ще сторим и ще бъдем послушни.<br>8. И взе Мойсей кръвта и поръси народа, като думаше: ето кръвта на завета, който Господ сключи с вас според всички тия думи.<br>9. После възлезе Мойсей и Аарон, Надав и Авиуд и седемдесет Израилеви старей,<br>10. и видяха (местостоенето на) Бога Израилев; и под нозете Му имаше нещо като изделие от чист сапфир и ясно като самото небе.<br>11. И Бог не простря ръката Си върху избраните от Израилевите синове: те видяха (мястото на) Бога, и ядоха и пиха.<br>12. И каза Господ на Моисея: възлез при Мене на планината и стой там; ще ти дам каменни плочи, и закон, и заповеди, които написах за тяхна поука.<br>13. И стана Мойсей с Иисуса, своя служител, и възлезе Мойсей на Божията планина,<br>14. а на старейте каза: останете тука, докле се върнем при вас; ето Аарон и Ор са с вас; който има съдба, нека дохожда при тях.<br>15. Мойсей възлезе на планината, и облак покри планината,<br>16. и слава Господня осени планина Синай; и облакът я покриваше шест дена, а на седмия ден (Господ) повика Моисея изсред облака.<br>17. А славата Господня навръх планината изглеждаше пред очите на Израилевите синове като огън, който изпояжда.<br>18. Мойсей влезе всред облака и възлезе на планината; и стоя Мойсей на планината четирийсет дена и четирийсет нощи.</p>
							<p><strong><a name="25"></a>ГЛАВА 25.</strong></p>
							<audio controls><source src="/old/audio/b2/c25.mp3" type="audio/mpeg">Your browser does not support the audio element.</audio>

							<p><br>1. И рече Господ на Моисея, думайки:<br>2. кажи на Израилевите синове, да Ми направят приноси: от всеки човек, който дава от сърце, вземайте принос за Мене.<br>3. Ето приносите, които трябва да приемате от тях: злато, сребро и мед,<br>4. вълна синя, пурпурена и червена, висон и козина,<br>5. овнешки червени кожи, кожи сини и дърво ситим,<br>6. елей за светилника, аромати за помазен елей и за благовонно кадиво,<br>7. камък оникс и камъни за украшение на ефода и нагръдника.<br>8. И ще Ми направят те светилище, и Аз ще живея помежду им.<br>9. Всичко (направете), както Аз ти показвам: и образеца на скинията, и образеца на всичките й съдове - така да направите.<br>10. Направете ковчег от дърво ситим: дълъг два лакти и половина, широк лакът и половина и висок лакът и половина;<br>11. и обкови го с чисто злато, обкови го отвътре и отвън; и направи отгоре около него златен (вит) венец;<br>12. и излей за него четири златни гривни и закрепи ги на четирите му долни ъгли: две гривни на едната му страна, две гривни на другата му страна.<br>13. Направи от дърво ситим върлини и обкови ги с (чисто) злато;<br>14. и прекарай върлините през гривните отстрани на ковчега, за да се носи с тях ковчегът;<br>15. върлините трябва да си бъдат в гривните и не бива да се вадят от него.<br>16. А в ковчега тури откровението, което Аз ще ти дам.<br>17. Направи също и очистилите от чисто злато: дълго два лакти и половина, и широко - лакът и половина;<br>18. и направи два херувима от злато: изковани ги направи на двата края на очистилището;<br>19. направи единия херувим на единия край, а другия херувим на другия край; направете херувимите да бъдат издадени от двата края на очистилището;<br>20. и херувимите да бъдат с разперени отгоре крила, като покриват с крилата си очистилището, а лицата им да бъдат едно срещу друго; лицата на херувимите да гледат към очистилището.<br>21. И тури очистилището отгоре на ковчега, а в ковчега тури откровението, което ще ти дам;<br>22. там, над очистилището, между двата херувима, които са над ковчега на откровението, Аз ще ти се явявам и ще говоря с тебе за всичко, каквото ще заповядам чрез тебе на Израилевите синове.<br>23. И направи трапеза от дърво ситим, два лакти дълга, лакът широка и лакът и половина висока,<br>24. и обкови я с чисто злато, а наоколо й направи златен (вит) венец;<br>25. наоколо й направи страници колкото една длан, и на страниците й направи златен венец наоколо;<br>26. и направи за нея четири златни гривни и прикрепи гривните на четирите ъгли при четирите й крака;<br>27. при страниците трябва да има гривни, за да се провират върлини, та да се носи с тях трапезата;<br>28. а върлините направи от дърво ситим и ги обкови с (чисто) злато, и с тях да се носи трапезата;<br>29. направи за нея и блюда, кадилници, чаши и шулци, за да се прави с тях възлияние; направи ги от чисто злато;<br>30. и полагай на трапезата хлябовете на предложението постоянно пред лицето Ми.<br>31. И направи светилник от чисто злато; тоя светилник трябва да бъде кован; стъблото му, вейките му, чашките му, ябълчиците му и цветята му трябва да излизат от него;<br>32. от страните му да излизат шест вейки: три вейки от едната страна на светилника и три вейки от другата му страна;<br>33. три чашки като миндалов цвят, с ябълка и цветя, трябва да има на едната вейка, и три чашки като миндалов цвят на другата вейка, с ябълка и цветя: тъй да има на всички шест вейки, които излизат от светилника;<br>34. а на стъблото на светилника трябва да има четири чашки като миндалов цвят, с ябълчици и цветя;<br>35. у шестте вейки, които излизат от стъблото на светилника, да има ябълчица под двете му вейки, и ябълчица под другите две вейки, и ябълчица под третите му две вейки (и на светилника четири чашки, като миндалов цвят);<br>36. ябълчиците и вейките им трябва от него да излизат; той трябва да бъде изкован цял-целеничък от чисто злато.<br>37. И направи му седем кандилца и турни на него кандилцата, за да светят отпреде му;<br>38. и щипците му и пепелниците му (направи) от чисто злато;<br>39. от талант чисто злато да го направят с всички тия принадлежности.<br>40. Гледай да ги направиш по образеца, що ти бе показан на планината.</p>
							<p><strong><a name="26"></a>ГЛАВА 26.</strong></p>
							<audio controls><source src="/old/audio/b2/c26.mp3" type="audio/mpeg">Your browser does not support the audio element.</audio>

							<p><br>1. А скинията направи от десет платнища препреден висон и синя, пурпурена и червена вълна, и по тях направи херувими изкусна работа;<br>2. дължината на всяко платнище да бъде двайсет и осем лакти, а широчината на всяко платнище - четири лакти: една мярка за всички платнища.<br>3. Петте платнища да бъдат съединени едно с друго, и петте други платнища съединени едно с друго.<br>4. Направи (им) сини петлици по ивата на първото платнище, в края, дето се съединяват двете половини; тъй направи и по ивата на последното платнище, дето се съединяват двете половини;<br>5. петдесет петлици направи на едното платнище и петдесет петлици направи по ивата на платнището, което се съединява с другото; петлиците да се посрещат една с друга.<br>6. И направи петдесет златни кукички и с кукичките съедини едно платнище с друго, и скинията ще бъде едно цяло.<br>7. Направи и платнища от козина, за да покриваш скинията; такива платнища направи единайсет;<br>8. едното платнище да бъде дълго трийсет лакти, а широко четири лакти; това е едното платнище: една мярка да бъде за единайсетте платнища.<br>9. И съедини петте платнища отделно и шестте платнища отделно; шестото платнище откъм предната страна на скинията препъни одве.<br>10. Направи петдесет петлици по ивата на крайното платнище, за да се съедини то с другото, и петдесет петлици (направи) по ивата на другото платнище, за да се съедини с него;<br>11. направи петдесет медни кукички и тури кукичките в петлиците, и съедини покрива, за да бъде едно.<br>12. А излишъкът, който остава от платнищата на скинията, - половината от излишното платнище да бъде спусната на задната страна на скинията;<br>13. излишъкът пък от дължината на платнищата на скинията, - лакът от едната и лакът от другата страна, - да бъде спуснат отстрани на скинията от едната и от другата страна, за да я покрива.<br>14. И направи покривка за покрива от червено боядисани овнешки кожи и още една покривка от сини кожи за отгоре.<br>15. И направи от дърво ситим дъски за скинията, които да стоят прави:<br>16. десет лакти дълга (направи) дъската, и лакът и половина да е широка всяка тьска.<br>17. На всяка дъска (на краищата) да има по два зъба, един срещу друг: тъй направи с всички дъски на скинията.<br>18. Тъй направи дъските за скинията: двайсет дъски за южната страна към пладне,<br>19. и под двайсетте дъски направи четирийсет сребърни подножки: две подножки под една дъска за двата й зъба, и две подножки под друга дъска за двата й зъба;<br>20. и двайсет дъски за другата страна към север,<br>21. и за тях - четирийсет подножки сребърни: две подножки (за двата й зъба) под една дъска, и две подножки под друга дъска (за двата й зъба);<br>22. а за задната страна на скинията към запад направи шест дъски,<br>23. и две дъски направи за ъглите на скинията откъм задната страна;<br>24. те трябва да бъдат съединени отдолу и съединени отгоре с една гривна; тъй трябва да бъде с двете; те да бъдат за двата ъгла;<br>25. и тъй ще бъдат осем дъски, и за тях шестнайсет сребърни подножки: две подножки под една дъска, и две подножки под Друга дъска (за двата й зъба).<br>26. Направи също върлини от дърво ситим, пет (върлини) за дъските на едната страна на скинията,<br>27. и пет върлини за дъските на другата страна на скинията, и пет върлини за дъските на задната страна отзад скинията, към запад;<br>28. а вътрешната върлина да минава по средата на дъските от единия край до другия;<br>29. дъските обкови със злато, гривните, за провиране на върлините, направи от злато, и върлините обкови със злато.<br>30. И въздигни скинията по образеца, що ти бе показан на планината.<br>31. И направи завеса от синя, пурпурена и червена вълна и препреден висон; на нея да бъдат направени херувими изкусна работа;<br>32. и окачи я на четири стълба от ситим, обковани със злато, със златни кукички, на четири сребърни подножки;<br>33. и окачи завесата на кукичките и внеси там зад завесата ковчега на откровението; и завесата ще ви отделя светилището от святая-святих.<br>34. И тури очистилището върху ковчега на откровението в святая-святих.<br>35. И тури трапезата извън завесата, и светилника - срещу трапезата отстрани на скинията към юг; а трапезата тури на северната страна (на скинията).<br>36. И направи завеса за входа на скинията от синя, пурпурена и червена вълна, и от препреден висон везана работа;<br>37. направи за завесата пет стълба от ситим и ги обкови със злато; кукичките за тях да са златни; и излей за тях пет медни подножки.</p>
							<p><strong><a name="27"></a>ГЛАВА 27.</strong></p>
							<audio controls><source src="/old/audio/b2/c27.mp3" type="audio/mpeg">Your browser does not support the audio element.</audio>

							<p><br>1. И направи жертвеник от дърво ситим - дълъг пет лакти, широк пет лакти, та да е четвероъгълен, и висок три лакти.<br>2. И направи рогове на четирите му ъгли, тъй че роговете да излизат от него; и го обкови с мед.<br>3. Направи за него котлета за изсипване в тях пепелта, и лопатки, и блюда, и вилици, и въгленици; всички съдове направи от мед.<br>4. Направи за него медна решетка като мрежа, а на мрежата, на четирите й ъгли, направи четири медни гривни;<br>5. и тури я в жертвеника отдолу, та да дойде мрежата до половината на жертвеника.<br>6. И направи върлини за жертвеника, върлини от дърво ситим, и ги обкови с мед;<br>7. и проври върлините в гривните, тъй че върлините да бъдат от двете страни на жертвеника, кога се носи.<br>8. Направи го празен отвътре, от дъски; както бе ти показано на планината, тъй да (го) направят.<br>9. Направи двор на скинията; от южната страна към пладне завесите за двора да бъдат от препреден висон, дълги сто лакти за едната страна;<br>10. стълбове за тях да има двайсет, и медни подложки за тях - двайсет; кукичките на стълбовете и скобите им да бъдат сребърни.<br>11. Тъй и откъм северната страна надлъж да има завеси, дълги сто лакти; стълбовете за тях да бъдат двайсет, и медни подножки за тях - двайсет; кукичките на стълбовете и скобите им (и подножките им) да бъдат сребърни.<br>12. А по широчината на двора от западна страна да има завеси дълги петдесет лакти; стълбовете за тях да бъдат десет, и подножките им десет.<br>13. По широнината на двора от предната страна към изток да има завеси, дълги петдесет лакти; (стълбовете за тях да бъдат десет, и подножките им десет).<br>14. От едната страна да има завеси, петнайсет лакти (високи), стълбовете за тях да бъдат три, и подножките им - три;<br>15. и от другата страна да има завеси, петнайсет лакти (високи), стълбовете за тях да бъдат три, и подножките им - три.<br>16. А за вратата на двора завесата да е дванайсет лакти (висока), от синя, пурпурена и червена вълна и от препреден висон везана работа; стълбовете за нея да бъдат четири, и подножките им - четири.<br>17. Всички стълбове около двора трябва да са съединени със сребърни скоби; кукичките им да са сребърни, а подножките им - медни.<br>18. Дължината на двора да бъде сто лакти, широчината навсякъде - петдесет, а височината - пет лакти; завесите да бъдат от препреден висон, а подножките на стълбовете - медни.<br>19. Всички принадлежности на скинията за всяка употреба в нея, и всички нейни колове, и всички дворни колове да са от мед.<br>20. И заповядай на Израилевите синове да ти донасят чист слей, изстискай от маслини, за светене, за да гори светилникът всякога;<br>21. в скинията на събранието извън завесата, която е пред ковчега на откровението, ще го пали Аарон и синовете му, от вечер до сутрин, пред лицето Господне. Това да бъде вечна наредба за поколенията на Израилевите синове.</p>
							<p><strong><a name="28"></a>ГЛАВА 28.</strong></p>
							<audio controls><source src="/old/audio/b2/c28.mp3" type="audio/mpeg">Your browser does not support the audio element.</audio>

							<p><br>1. И вземи при себе си изсред Израилевите синове твоя брат Аарон и синовете му, за да Ми бъдат свещеници, а именно: Аарон, заедно с Надава, Авиуда, Елеазара и Итамара, Ааронови синове.<br>2. И направи свещени одежди на брата си Аарона, за слава и красота.<br>3. И кажи на всички мъдри по сърце, които съм изпълнил с дух на премъдрост (и разум), да направят на Аарона (свещени) одежди за посвещението му, та да Ми бъде свещеник.<br>4. Ето одеждите, които те трябва да направят: нагръдник, ефод, горна риза, реснат хитон, кидар и пояс. Нека направят свещени одежди на брата ти Аарона, и на синовете му, за да Ми свещенствуват.<br>5. Да вземат злато, синя, пурпурена и червена вълна и висон,<br>6. и да направят ефод от злато, от синя, пурпурена и червена вълна, и от препреден висон изкусна работа;<br>7. той трябва да има на двата си края два нарамника за свързване, за да се свързва.<br>8. И поясът на ефода, който е отгоре му, трябва да бъде еднаква с него работа, от (чисто) злато, от синя, пурпурена и червена вълна и от препреден висон.<br>9. И вземи два ониксови камъка и издълбай на тях имената на Израилевите синове:<br>10. шест от техните имена върху единия камък и шестте останали имена върху Другия камък, по реда на рождението им;<br>11. с помощта на резбар, който изрязва печати, издълбай на двата камъка имената на Израилевите синове; и вложи ги в златни гнезденца;<br>12. и тури тия два камъка върху нарамниците на ефода: това са камъни за спомен на Израилевите синове; и нека Аарон носи имената им пред Господа на двете си рамена за спомен.<br>13. И направи гнезденцата от (чисто) злато;<br>14. и (направи) две верижки от чисто злато, направи ги вити плетена работа; и прикрепи витите верижки за гнезденцата (на нарамниците им отпред).<br>15. Направи съдийски нагръдник изкусна работа; направи го също такава работа, както ефодът: от злато, от синя, пурпурена и червена вълна и от препреден висон го направи;<br>16. той трябва да бъде четириъгълен, двоен, педя дълъг и педя широк;<br>17. нареди по него четири реда изработени камъни; наред: рубин, топаз, изумруд - това е първи ред;<br>18. втори ред: карбункул, сапфир и елмаз;<br>19. трети ред: опал, ахат и аметист;<br>20. четвърти ред: хрисолит, оникс и яспис; те трябва да се вложат в златни гнезденца.<br>21. Тия камъни трябва да бъдат дванайсет, според броя (на дванайсетте имена на Израилевите синове, на двете му рамена), според имената им (и според рождението им); на всеки трябва да бъде издълбано, като на печат, по едно име от броя на дванайсетте колена.<br>22. На нагръдника направи вити верижки плетена работа, от чисто злато;<br>23. и за нагръдника направи две халчици от злато и прикрепи двете (златни) халчици за двата края на нагръдника;<br>24. закачи двете плетени златни верижки за двете халчици по (двата) края на нагръдника,<br>25. а двата края на двете верижки прикрепи към двете гнезденца и прикрепи към нарамниците на ефода откъм лицето му;<br>26. направи още две златни халчици и ги прикрепи към двата други края на нагръдника откъм оная страна, която е отвътре ефода;<br>27. направи и двете златни халчици и ги прикрепи към двата нарамника на ефода отдолу, откъм лицето му, дето се съединяват, над пояса на ефода;<br>28. и да вържат нагръдника с халчиците му за халчиците на ефода с връв от синя вълна, за да стои над пояса на ефода, и да се не отместя нагръдникът от ефода.<br>29. И Аарон да носи имената на Израилевите синове върху съдийския нагръдник на сърцето си, кога влиза в светилището, за постоянен спомен пред Господа. (И тури върху съдийския нагръдник витите верижки, тури на двата края на нагръдника, и тури двете гнезденца върху двете рамена на нарамника откъм лицето.)<br>30. На съдийския нагръдник положи "урим" и "тумим", и те ще бъдат на Аароновото сърце, кога влиза (в светилището) пред лицето Господне; и Аарон винаги да носи на сърцето си "съда" на Израилевите синове пред лицето Господне.<br>31. И направи горната риза за ефода цяла синя;<br>32. в средата й отгоре трябва да има отвор за главата; около отвора й трябва да има тъкана обшивка, както има отворът на броня, за да се не дере;<br>33. по полите й направи ябълки от синя, пурпурена и червена прежда (и от препреден висон), наоколо по полите й; (такива ябълки и) наоколо златни звънчета да има между тях:<br>34. златно звънче и ябълка, златно звънче и ябълка, наоколо по полите на горната риза;<br>35. нея да носи Аарон, кога служи, за да се слуша от него звънтене, като влиза в светилището пред лицето Господне и като излиза, за да не умре.<br>36. И направи гладка плочица от чисто злато, и издълбай на нея, както издълбават на печат: "Светиня Господня",<br>37. и я привържи със синя връвчица за кидара, за да бъде отпред на кидара;<br>38. тя да бъде на Аароновото чело, и да носи Аарон върху си недостатъците на приносите, които посвещават Израилевите си нове, и всички дарове, които те принасят; тя да бъде постоянно на челото му, за да благоволи Господ към тях.<br>39. Направи хитона от висон и кидара от висон; направи и пояса везана работа;<br>40. направи и на Аароновите синове хитони, направи им пояси, и превръзки за главата им направи, за слава и красота,<br>41. и облечи с тях брата си Аарона и си новете му с него, и помажи ги, напълни ръцете им, и освети ги, за да Ми бъдат свещеници.<br>42. И направи им долна ленена дреха, за прикриване телесната им голота от кръста до пищелите,<br>43. и да ги носят Аарон и синовете му, кога влизат в скинията на събранието, или пристъпят към жертвеника да служат в светилището, за да не навлекат (върху си) грях и да не умрат. Това (да бъде) вечна наредба за него и за потомството му подир него.</p>
							<p><strong><a name="29"></a>ГЛАВА 29.</strong></p>
							<audio controls><source src="/old/audio/b2/c29.mp3" type="audio/mpeg">Your browser does not support the audio element.</audio>

							<p><br>1. Ето що трябва да извършиш над тях, за да ги посветиш за Мои свещеници: вземи един телец от воловете и два овена без недостатък,<br>2. и безквасни хлябове, и безквасни пити, замесени с елей, и безквасни питки, намазани с елей от пшенично брашно да ги направиш;<br>3. и тури ги в една кошница и ги донеси в кошницата, заедно с телеца и двата овена.<br>4. Аарона пък и синовете му доведи при входа на скинията на събранието и ги умий с вода.<br>5. И вземи (свещените) одежди, и облечи Аарона с хитона и с горната риза, с ефода и с нагръдника, и препаши го с пояса връз ефода;<br>6. на главата му тури кидар, а на кидара прикрепи венеца на светинята;<br>7. и вземи помазен елей, и излей на главата му и го помажи.<br>8. Доведи и синовете му и облечи ги с хитони;<br>9. препаши ги с пояс, Аарона и синовете му, и тури им превръзки, та свещенството да им принадлежи според наредбата довеки; и напълни ръцете на Аарона и синовете му.<br>10. След това докарай телеца пред скинията на събранието, и Аарон и синовете му да възложат ръцете си върху главата на телеца (пред Господа при вратата на скинията на събранието);<br>11. и заколи телеца пред Господа при входа на скинията на събранието;<br>12. вземи кръв от телеца и тури с пръста си на роговете на жертвеника, а всичка (останала) кръв излей в основите на жертвеника;<br>13. вземи всичката тлъстина, която покрива вътрешностите, и булото от дроба, и двата бъбрека и тлъстината им, и тури на жертвеника да изгорят с пушек;<br>14. а месото от телеца, кожата му и нечистотиите му изгори на огън извън стана: това е жертва за грях.<br>15. След това вземи единия овен, и Аарон и синовете му да възложат ръцете си върху главата на овена;<br>16. заколи овена, вземи му кръвта и поръси жертвеника от всички страни,<br>17. разсечи овена на части, измий (във вода) вътрешностите му и пищелите му, и тури ги върху разсечените му части и върху главата му;<br>18. и изгори целия овен върху жертвеника; това е всесъжение Господу, благоухание приятно, жертва Господу.<br>19. Вземи и другия овен, и Аарон и синовете му да възложат ръцете си върху главата на овена;<br>20. заколи овена, вземи от кръвта му и тури върху крайчеца на дясното Аароново ухо и върху крайчеца на дясното ухо на синовете му, и върху палеца на дясната им ръка, и върху палеца на дясната им нога; и поръси с кръвта жертвеника от всички страни;<br>21. вземи от кръвта, която е на жертвеника, и от помазния елей, и поръси Аарона и одеждите му, и синовете му и одеждите на синовете му с него, - и ще бъдат осветени, той и одеждите му, и синовете му и одеждите им с тях.<br>22. След това вземи от овена тлъстината и опашката, и тлъстината, която покрива вътрешностите, и булото от дроба и двата бъбрека и тлъстината по тях, дясната плешка (защото това е овен за връчване свещенство),<br>23. и един кръгъл хляб, една елейна питка и една безквасна пита от кошницата, която е пред Господа;<br>24. и сложи всичко връз ръцете на Аарона и връз ръцете на синовете му, и принеси това, с полюшване пред Господа;<br>25. и вземи ги от ръцете им и изгори върху жертвеника с всесъжението, за благоухание пред Господа: това е жертва Господу.<br>26. И вземи гърдите от овена на връчването, който е за Аарона, и донеси ги, с полюшване пред Господа, - и това ще бъде твой дял;<br>27. и освети гърдите от приноса, които бяха полюлени, и плешката на възношението, която бе възнасяна, от овена на връчването, който е за Аарона и за синовете му, -<br>28. и това да бъде за Аарона и за синовете му вечен дял от Израилевите синове, понеже това е възношение; това възношение трябва да бъде от Израилевите синове при мирните жертви (на Израилевите синове); тяхното възношение трябва да бъде за Господа.<br>29. А свещените одежди, които са за Аарона, да преминат след него на синовете му, за да бъдат помазвани в тях и да им се връчва свещенство;<br>30. седем дена да се облича с тях (великият) свещеник от синовете му, който го заместя и който влиза в скинията на събранието, за да служи в светилището.<br>31. А овена на връчването вземи и 11 месото му свари на .свето място;<br>32. и нека Аарон и синовете му изяждат месото на тоя овен и хляба от кошницата при вратата на скинията на събранието,<br>33. понеже чрез това е извършено очистване, за да им бъде връчено свещенство и за да бъдат посветени; външен не бива да яде това, защото е светиня;<br>34. ако от месото на връчването и от хляба остане до сутринта, изгори тоя остатък на огъня; не трябва да се яде това, понеже е светиня.<br>35. И постъпи с Аарона и със синовете му във всичко тъй, както ти заповядах; седем дена наред пълни ръцете им.<br>36. И телец за грях принасяй всеки ден за очистване, извършвай и жертва за грях върху жертвеника, за очистване самия жертвеник, и помажи го, за да бъде осветен;<br>37. седем дена очиствай жертвеника, и освети го, и жертвеникът ще бъде велика светиня: всичко, що се допре до жертвеника, ще се освети.<br>38. Ето какво ще принасяш върху жертвеника: две шилета (без недостатък) всеки ден, постоянно (за всякогашна жертва);<br>39. едното шиле принасяй сутрин, а другото шиле принасяй вечер,<br>40. и една десета ефа пшенично брашно, смесено с четвърт хин изстискай елей, а за възлияние - четвърт хин вино, за едното шиле;<br>41. другото шиле принасяй вечер: с брашнян принос, както утринния, и с такова също възлияние го принасяй за приятно благоухание, за жертва Господу.<br>42. Това да бъде постоянно всесъжение в родовете ви при вратата на скинията на събранието пред Господа, дето ще ви се явявам, за да говоря с тебе;<br>43. там ще се явявам на Израилевите синове, и това място ще се освети с Моята слава.<br>44. И ще осветя скинията на събранието и жертвеника; ще осветя Аарона и синовете му, за да Ми свещенодействуват;<br>45. ще обитавам между Израилевите синове и ще им бъда Бог,<br>46. и ще познаят, че Аз съм Господ, техен Бог, Който ги изведох от Египетската земя, за да обитавам сред тях. Аз съм Господ, техен Бог.</p>
							<p><strong><a name="30"></a>ГЛАВА 30.</strong></p>
							<audio controls><source src="/old/audio/b2/c30.mp3" type="audio/mpeg">Your browser does not support the audio element.</audio>

							<p><br>1. И направи кадилен жертвеник, от дърво ситим го направи:<br>2. един лакът да бъде надлъж и един лакът нашир; той трябва да е четириъгълен; а на височина да е два лакти; от него да излизат роговете му;<br>3. обкови го с чисто злато, - горната му част, страните му наоколо и роговете му; и направи наоколо му златен венец;<br>4. под венеца му на двата негови ъгла направи две гривни от (чисто) злато; направи ги от двете му страни; в тях да се провират върлините, за да го носят с тях;<br>5. върлините направи от дърво ситим и ги обкови със злато.<br>6. И тури го пред завесата, която е пред ковчега на откровението, срещу очистилището, което е над ковчега на откровението, дето ще ти се явявам.<br>7. На него Аарон да кади благовонно кадиво; всяка сутрин,кога приготвя кандилцата, да кади с кадивото;<br>8. и кога Аарон пали кандилцата вечер, да кади с него; това е постоянно кадение пред Господа в родовете ви.<br>9. Не принасяйте на него никакво друго кадиво, ни всесъжение, ни хлебен принос, и възлияние не изливайте върху него.<br>10. Веднъж на година Аарон да извършва очищение над роговете му; с кръвта на очистителната жертва за грях да го очистя веднъж на година в родовете ви. Това е велика светиня пред Господа.<br>11. Говори Господ още на Моисея и каза:<br>12. преброявайки Израилевите синове, кога ги преглеждаш, нека всеки даде Господу откуп за душата си, при тяхното преброяване; и няма да бъде помежду им изтребителна пораза, кога ги преброяваш;<br>13. всеки, който идва за преброяване, трябва да дава половина сикла, свещена сикла; в тая сикла има двайсет гери: половината сикла е принос Господу;<br>14. всеки от двайсет години нагоре, който идва за преброяване, трябва да дава принос Господу;<br>15. богатият не по-много, и сиромахът не по малко от половина сикла трябва да дават принос Господу, за откуп на душите ви;<br>16. и вземи откупното сребро от Израилевите синове и употребявай го за служба в скинията на събранието; това ще бъде спомен за Израилевите синове пред Господа, за откуп на душите ви.<br>17. Говори още Господ на Моисея и каза:<br>18. направи за миене умивалник от мед и подножката му от мед, постави го между скинията на събранието и жертвеника и налей в него вода;<br>19. нека Аарон и синовете му умиват на него ръцете си и нозете си;<br>20. кога влизат в скинията на събранието, нека се умиват с вода, за да не умрат; или, кога пристъпят към жертвеника за служба, за принасяне жертва Господу,<br>21. нека те умиват ръцете си и нозете си с вода, за да не умрат; това да им бъде вечна наредба, нему и на потомците му в родовете им.<br>22. Говори още Господ на Моисея и каза:<br>23. вземи си най-добри благовонни вещества: самоток смирна - петстотин сикли, благовонна канела, колко половината от това, сиреч, двеста и петдесет, благовонна тръстика - двеста и петдесет,<br>24. касия - петстотин сикли, според свещената сикла, и един хин маслинен елей;<br>25. и от това направи миро за свещено помазване, маст смесена по изкуството на мироварец: това да бъде миро за свещено помазване;<br>26. и помажи с него скинията на събранието и ковчега (на скинията) на откровението,<br>27. трапезата и всичките й принадлежности, светилника и всичките му принадлежности и кадилния жертвеник,<br>28. жертвеника за всесъжение и всичките му принадлежности, умивалника и подножката му;<br>29. освети ги, и ще бъдат велика светиня: всичко, що се допре до тях, ще се освети;<br>30. помажи и Аарона и синовете му и посвети ги, за да Ми бъдат свещеници.<br>31. А на Израилевите синове кажи: това да Ми бъде миро за свещено помазване в родовете ви;<br>32. тялото на други люде не бива да се помазва с него, и от същия състав не варете (за себе си) такова миро; то е светиня: светиня трябва да бъде за вас;<br>33. който направи такова миро, или който помаже с такова външен човек, да бъде изтребен от народа си.<br>34. Каза още Господ на Моисея: вземи си благовонни вещества: стакта, оних, миризлив халван и чист ливан, от всички по равно,<br>35. и направи от тях с изкуството на мироварец кадилна смес, стрита, чиста, света,<br>36. и счукай я ситно, и туряй от нея пред ковчега на откровението в скинията на събранието, дето ще ти се явявам: това ще бъде за вас велика светиня;<br>37. по тая смес приготвено кадиво не правете за себе си: то да ти бъде светиня за Господа;<br>38. който направи такова, за да кади с него, (тая душа) да бъде изтребена измежду народа си.</p>
							<p><strong><a name="31"></a>ГЛАВА 31.</strong></p>
							<audio controls><source src="/old/audio/b2/c31.mp3" type="audio/mpeg">Your browser does not support the audio element.</audio>

							<p><br>1. Говори още Господ на Моисея, думайки:<br>2. ето, Аз определих по име Веселиила, син на Урия, Оров син, от Иудино коляно;<br>3. и го изпълних с Дух Божий, с мъдрост и разум, със знание и с всяко изкуство,<br>4. да работи със злато, сребро и мед (със синя, пурпурена и червена вълна и с препреден висон),<br>5. да реже камъни за обковка и да изрязва дърво за всякаква работа;<br>6. и ето, давам му за помощник Ахисамаховия син Ахолиав, от Даново коляно, и в сърцето на всеки мъдър ще вложа мъдрост, за да направят всичко, що ти заповядах:<br>7. скинията на събранието и ковчега на откровението и очистилището над него, и всички принадлежности на скинията;<br>8. трапезата и (всички) нейни принадлежности;! светилника от чисто злато и всичките му принадлежности, и кадилния жертвеник;<br>9. жертвеника за всесъжение и всичките му принадлежности, умивалника и подножката му;<br>10. служебните одежди и свещените одежди на свещеник Аарона и одеждите на синовете му за свещена служба;<br>11. помазния елей и благовонното кадиво за светилището - всичко тъй да направят, както Аз ти заповядах.<br>12. Говори още Господ на Моисея и каза:<br>13. кажи тъй на Израилевите синове: съботите Ми пазете, защото това е знак между Мене и вас в родовете ви, за да знаете, че Аз съм Господ, Който ви освещавам.<br>14. Пазете съботата, защото тя е света за вас: който я оскверни, да бъде предаден на смърт; който в тоя ден върши работа, тая душа трябва да бъде изтребена измежду народа си.<br>15. Шест дни да вършат работа, а в седмия е събота, почивка, посветена Господу: всеки, който върши работа в съботен ден, да бъде предаден на смърт.<br>16. Нека Израилевите синове пазят съботата, празнувайки съботата в родовете си като вечен завет;<br>17. това е знак между Мене и Израилевите синове навеки, защото в шест дни Господ сътвори небето и земята, а в седмия ден си почина и отдъхна.<br>18. И когато (Бог) престана да говори с Моисея на планина Синай, даде му две плочи на откровението, каменни плочи, написани с Божи пръст.</p>
							<p><strong><a name="32"></a>ГЛАВА 32.</strong></p>
							<audio controls><source src="/old/audio/b2/c32.mp3" type="audio/mpeg">Your browser does not support the audio element.</audio>

							<p><br>1. Когато народът видя, че Мойсей се забави да слезе от планината, събра се при Аарона и му рече: стани и направи ни бог, който да върви пред нас, понеже не знаем, какво стана с тоя човек - с Моисея, който ни изведе от Египетската земя.<br>2. Аарон им каза: извадете златните обеци от ушите на жените си, на синовете си и на дъщерите си, и ми ги донесете.<br>3. И всички извадиха златните обеци от ушите си и ги донесоха на Аарона.<br>4. Той ги взе от ръцете им, и направи от тях излян телец, и го обдяла с длето. И те казаха: ето, Израилю, твоят бог, който те изведе от Египетската земя!<br>5. Като видя това, Аарон съгради пред телеца жертвеник; и извика Аарон, като каза: утре е празник на Господа.<br>6. На другия ден станаха рано и принесоха всесъжение и доведоха мирни жертви: и седна народът да яде и да пие, а после стана да играе.<br>7. И рече Господ на Моисея: побързай да слезеш (оттука), защото твоят народ, който ти изведе от Египетската земя, се разврати;<br>8. скоро се отклониха от пътя, който им Аз заповядах: направиха си излян телец и му се поклониха и принесоха му жертва и казаха: ето, Израилю, твоят бог, който те изведе от Египетската земя!<br>9. И каза Господ на Моисея: Аз виждам тоя народ, и ето, той е народ твърдоглав;<br>10. и тъй, остави Ме, да се разпали гневът Ми против тях, и ще ги изтребя и ще произведа многоброен народ от тебе.<br>11. Но Мойсей взе да моли Господа, своя Бог, и каза: да се не разпалва, Господи, гневът Ти против Твоя народ, който Ти изведе от Египетската земя с велика сила и с твърда ръка,<br>12. за да не кажат египтяни: за зло ги изведе Той, за да ги убие в планините и да ги изтреби от лицето на земята; отвърни разпаления Си гняв и отмени погубването на Твоя народ;<br>13. спомни си за Авраама, Исаака и Израиля (Иакова), Твои раби, на които Ти се кле в Себе Си, като каза: ще умножа и преумножа семето ви колкото небесните звезди, и цялата тая земя, за която говорих, ще дам на семето ви за вечно владение.<br>14. И отмени Господ злочестината, за която каза, че ще стори на Своя народ.<br>15. Тогава Мойсей се обърна и слезе от планината; в ръце му бяха двете (каменни) плочи на откровението, написани от двете страни: и на едната и на другата страна бе писано;<br>16. плочите бяха дело Божие, и писмото, издълбано на плочите, беше Божие писмо.<br>17. И чу Иисус гласа на народа, който вдигаше шум, и каза на Моисея: бойовен вик в стана.<br>18. Но (Мойсей) отговори, това не е вик на победители, нито писък на победени; аз чувам глас на люде, които пеят<br>19. И когато наближи до стана и видя телеца и хората, пламна от гняв и хвърли от ръцете си плочите, та ги строши под планината;<br>20. и грабна телеца, който бяха напра вили, изгори го в огъня и стри на прах, па го сипа във водата, и даде от нея да пият Израилевите синове.<br>21. И каза Мойсей на Аарона: какво ти е сторил тоя народ, та го вкара в голям грях?<br>22. Аарон отговори (на Моисея): да се не разпалва гневът на господаря ми; ти знаеш тоя народ, че е буен.<br>23. Те ми казаха: направи ни бог, който да върви пред нас; защото с Моисея, с тоя човек, който ни изведе от Египетската земя, не знаем какво стана.<br>24 Аз пък им рекох: който има злато, да го снеме от себе си. (Те го снеха) и ми го дадоха; аз го хвърлих в огъня, и излезе тоя телец.<br>25. Мойсей видя, че тоя народ е необуз дан, понеже Аарон го бе допуснал до не обузданост за срам пред враговете му.<br>26. И застана пред вратата на стана и каза: който е Господен, (нека дойде) при мен! И се събраха при него всички Левиеви синове.<br>27. И той им рече: тъй говори Господ, Бог Израилев: турете всеки меча на бедрото си, преминете през етана от врата до врата и назад, и всеки да убива брата си, всеки приятеля си, всеки ближния си<br>28. Тогава Левиевите синове сториха според Моисеевата дума: и в оня ден паднаха от народа около три хиляди души.<br>29. Защото Мойсей (им) бе казал" посветете днес ръцете си Господу, всеки един от вас, дори с цената на сина си и брата си, та да ви изпроводи Той днес благословение.<br>30. На другия ден Мойсей каза на народа: вие сторихте голям грях; затова аз ще възлеза при Господа, дано загладя греха ви.<br>31. Мойсей се върна при Господа и каза: о, (Господи!) тоя народ направи голям грях, направи си бог от злато;<br>32. прости им техния грях; ако ли не, изличи и мене из книгата Си, в която си ме записал.<br>33. Господ каза на Моисея: ще излича из книгата Си оногова, който е съгрешил пред Мене.<br>34. И тъй, иди, (слез,) води тоя народ, накъдето съм ти казал; ето Моят Ангел ще върви пред тебе, и в деня на посещението Ми ще ги посетя за греха им.<br>35. И порази Господ народа за направения телец, който Аарон бе направил</p>
							<p><strong><a name="33"></a>ГЛАВА 33.</strong></p>
							<audio controls><source src="/old/audio/b2/c33.mp3" type="audio/mpeg">Your browser does not support the audio element.</audio>

							<p><br>1. И каза Господ на Моисея: тръгни оттука ти и народът, който изведе от Египетската земя, и иди в земята, за която се клех на Авраама, Исаака и Иакова, думайки: на потомството ти ще я дам;<br>2. и ще проводя пред тебе един (Свой) Ангел и ще пропъдя хананейци, аморейци, хетейци, ферезейци, (гергесеици,) евейци и иевусейци,<br>3. (и той ще ви заведе) в земята, дето тече мед и мляко; защото Аз Сам няма да вървя помежду ви, за да ви не погубя по пътя, понеже вие сте твърдоглав народ.<br>4. Народът, като чу тая страшна реч, разплака се, и никой си не тури накитите.<br>5. Защото Господ бе казал на Моисея: кажи на Израилевите синове: вие сте твърдоглав народ; ако тръгна помежду ви, в един миг ще ви изтребя; и тъй, свалете си накитите; Аз ще видя, какво да правя с вас.<br>6. Израилевите синове снеха своите накити при планина Хорив.<br>7. А Мойсей взе и си постави шатрата извън стана, надалеч от стана и я нарече скиния на събранието; и всеки, който диреше Господа, дохождаше в скинията на събранието, която се намираше извън стана.<br>8. И колчем Мойсей излизаше за в тая скиния, цял народ наставаше, и всеки стоеше пред входа на шатрата си и гледаше след Моисея, докле влезе в скинията.<br>9. Когато пък Мойсей влизаше в скинията, облачният стълб се спущаше и заставаше при входа на скинията, и (Господ) говореше с Моисея.<br>10. И целият народ виждаше облачния стълб, който стоеше при входа на скинията; и целият народ ставаше, и се покланяше всеки при входа на шатрата си.<br>11. Тогава Господ говореше лице с лице с Моисея, като да говореше някой с приятеля си; и той се връщаше в стана, а неговият служител Иисус, син Навинов, момък, не се отлъчваше от скинията.<br>12. Мойсей рече на Господа: ето, Ти ми говориш: води тоя народ, а ми не яви, кого ще пратиш с мене, ако и да каза: "Аз те знам по име, и ти спечели благоволение в Моите очи";<br>13. и тъй, ако съм спечелил благоволение в Твоите очи, моля, открий ми пътя Си, за да Те позная, за да спечеля благоволение в Твоите очи; и помисли, че тия люде са Твой народ.<br>14. (Господ му) каза: Сам Аз ще вървя (пред тебе) и ще те заведа в покоище.<br>15. Отговори Му (Мойсей): ако не дойдеш Ти Сам (с нас), то и не ни извеждай оттука;<br>16. защото, по какво ще познаем, че аз и Твоят народ сме спечелили благоволение в Твоите очи? нали по това, ако дойдеш Ти с нас? Тогава аз и Твоят народ ще бъдем по-славни от всеки народ на земята.<br>17. И Господ рече на Моисея: и това, което ти каза, ще сторя, защото ти спечели благоволение в Моите очи, и Аз те зная по име.<br>18. (Мойсей) каза: покажи ми славата Си.<br>19. Отговори (Господ на Моисея): Аз ще направя да мине пред тебе всичката Ми слава и ще провъзглася името на Йехова пред тебе; и който е за помилване, ще го помилвам, който е за съжаляване, ще го съжаля.<br>20. И после каза: лицето Ми не можеш видя, защото не може човек да Ме види и да остане жив.<br>21. И каза Господ: ето място при Мене: застани на тая скала.<br>22. И кога минава славата Ми, Аз ще те туря в пукнатината на скалата и ще те покрия с ръката Си, докле отмина;<br>23. и кога Си сваля ръката, ти ще Ме видиш изотзад, а лицето Ми няма да бъде видимо (за тебе).</p>
							<p><strong><a name="34"></a>ГЛАВА 34.</strong></p>
							<audio controls><source src="/old/audio/b2/c34.mp3" type="audio/mpeg">Your browser does not support the audio element.</audio>

							<p><br>1. И каза Господ на Моисея: издялай си две каменни плочи като първите, (и възлез при Мене на планината,) и Аз ще напиша върху тия плочи думите, каквито бяха върху първите плочи, които ти строши;<br>2. и бъди готов за утре, и качи се утре на планина Синай и застани пред Мене там, навръх планината;<br>3. ала никой да не възлиза с тебе, и никой да се не вестяна по цялата планина; дори добитък, дребен и едър, не бива да пасе близо до тая планина.<br>4. Тогава Мойсей изляла две каменни плочи като първите, стана сутринта рано, и възлезе на Синай планина, както му заповяда Господ; и взе в ръцете си двете каменни плочи.<br>5. И слезе Господ в облак, и се спря там близо до него и провъзгласи името на Йехова.<br>6. И премина Господ пред лицето му и извика: Господ, Господ, Бог човеколюбивий и милосърдний, дълготърпеливий, многомилостивий и истинний,<br>7. Който пази (правдата и показва) милост в хиляди поколения, Който прощава вина, престъпление и грях, ала не оставя без наказание, Който за вината на бащите наказва децата и децата на децата до трета и четвърта рода.<br>8. Мойсей веднага падна на земята и се поклони (Богу),<br>9. и каза: ако съм придобил благоволение в очите Ти, Господи, нека дойде Господ между нас; защото тоя народ е твърдоглав; прости беззаконията ни и греховете ни и направи нас Твое наследие.<br>10. Отговори (Господ на Моисея): ето, Аз сключвам завет: пред целия ти народ ще направя чудеса, каквито не са станали по цяла земя и у никой народ; и ще види целият народ, между който се намираш ти, делото Господне, защото страшно ще бъде онова, което Аз ще сторя за тебе;<br>11. пази това, що ти заповядвам сега: ето, Аз изпъждам от лицето ти аморейци, хананейци, хетейци, ферезейци, евейци (гергесейци) и иевусейци;<br>12. внимавай да не влизаш в съюз с жителите на земята, в която ще идеш, за да не станат те примка посред вас.<br>13. Жертвениците им съборете, идолите им строшете, свещените им дъбрави изсечете (и изваянията на боговете им в огън изгорете),<br>14. защото не бива да се покланяш на Други бог, освен на Господа (Бога), понеже името Му е "ревнивец"; Той е Бог ревнивец.<br>15. Не влизай в съюз с жителите на оная земя, та, кога те блудствуват подир боговете си и принасят жертви на боговете си, да не поканят и тебе, и да не вкусиш от жертвите им;<br>16. и не взимай от дъщерите им жени за синовете си (и дъщерите си не давай за жени на синовете им), да не би дъщерите им, като блудствуват подир боговете си, да вкарат и синовете ти в блудство подир боговете им.<br>17. Не си прави излеяни богове.<br>18. Пази празника Безквасници: седем дена да ядеш, както съм ти заповядал, безквасен хляб в определеното време на месец авив, защото в месец авив излезе ти от Египет.<br>19. Всичко, що разтваря утроба, е Мое, както и всяко мъжко от целия ти добитък, от говеда и овци, що разтваря утроба.<br>20. А първородното от ослите заменявай с агне; ако ли го не замениш, откупи го; всички първородни от синовете ти откупвай; да се не явяват пред лицето Ми с празни ръце.<br>21. Шест дни работи, а в седмия ден си почивай; почивай си и през време на сеитба и жетва.<br>22. Празнувай празника на седмиците, празника на първите плодове от пшеничната жетва и празника на беритбата в края на годината;<br>23. три пъти на година всичкият ти мъжки пол да се явява пред лицето на Йехова, Господа Бога Израилев,<br>24. защото Аз ще разгоня народите от лицето ти и ще разширя границите ти, и никой няма да пожелае земята ти, ако се явяваш пред лицето на Господа, твоя Бог, три пъти на година.<br>25. Кръвта от жертвата Ми върху квасник не изливай, и жертвата на празник Пасха да не пренощува до сутринта.<br>26. Най-първите плодове от земята си принасяй в дома на Господа, твоя Бог. Не вари яре в майчиното му мляко.<br>27. Каза още Господ на Моисея: напи ши си тия думи, защото с тия думи Аз сключвам завет с тебе и с Израиля.<br>28. И престоя там (Мойсей) при Госпо да четирийсет дни и четирийсет нощи, без да яде хляб и без да пие вода; и написа (Мойсей) върху плочите думите на завета, десетте заповеди.<br>29. Когато Мойсей се връщаше от планина Синай и държеше в ръце двете плочи на откровението, слизайки от планината, Мойсей не знаеше, че лицето му изпущаше зари, понеже Бог бе говорил с него.<br>30. Аарон и всички Израилеви синове видяха Моисея, и ето, лицето му светеше, и те се бояха да се приближат до него.<br>31. Тогава Мойсей ги повика, и дойдо ха при него Аарон и всички началници на народа, и Мойсей говори с тях.<br>32. След това се приближиха (до него) всички Израилеви синове, и той им предаде всичко, що му бе говорил Господ на Си най планина.<br>33. И когато Мойсей престана да говори с тях, турна на лицето си покривало.<br>34. А колчем Мойсей влезеше пред лицето на Господа да говори с Него, снимаше покривалото, докато излезеше; а като излезеше, разказваше пред Израилевите синове всичко, що бе заповядано (нему от Господа)<br>35. И видяха Израилевите синове, че Моисеевото лице свети, и Мойсей пак туряше покривалото на лицето си, докато влезеше да говори с Бога.</p>
							<p><strong><a name="35"></a>ГЛАВА 35.</strong></p>
							<audio controls><source src="/old/audio/b2/c35.mp3" type="audio/mpeg">Your browser does not support the audio element.</audio>

							<p><br>1. И събра Мойсей цялото общество Израилеви синове и им каза: ето какво заповяда Господ да правите:<br>2. шест дена вършете работа, а седмият ден да бъде за вас свет, събота, почивка Господу: всеки, който върши тогава работа, да бъде предаден на смърт;<br>3. в съботен ден не кладете огън в никое от вашите жилища. (Аз съм Господ.)<br>4. Каза още Мойсей на цялото общество Израилеви синове: ето що заповяда Господ:<br>5. направете от това, що имате, принос Господу: всеки що му сърце дава, нека принесе принос Господу, злато, сребро, мед,<br>6. синя, пурпурена и червена вълна, висон (препреден) и козина,<br>7. овнешки червени кожи и сини кожи, и дърво ситим,<br>8. и елей за светилника, и аромати за помазен елей и за благовонно кадило,<br>9. камък оникс и камъни за влагане в ефода и нагръдника.<br>10. И всеки от вас, мъдър по сърце, нека дойде и направи всичко, що е заповядал Господ:<br>11. скинията, нейните платнища и горното й покривало, кукичките и дъските й, върлините и, стълбовете и и подножките й,<br>12. ковчега и върлините му, очистилището и завесата за преграда (и завесите на двора и стълбовете му, и смарагдовите камъни и тимяна и помазния елей),<br>13. трапезата и върлините и и всичките и принадлежности, и хлябовете на предложението,<br>14. и светилника за осветление с (всички) негови принадлежности, и кандилцата му и светилния елей,<br>15. и кадилния жертвеник, и върлините му, и помазния елей, и благовонното кадило, и завесата при входа на скинията,<br>16. жертвеника за всесъжение и медната му решетка, и върлините му и всичките му принадлежности, умивалника и подножките му,<br>17. завесите на двора; стълбовете му и подножките им и завесата на дворния вход,<br>18. коловете на скинията и коловете на двора и въжата им,<br>19. служебните одежди за служба в светилището и свещените одежди на свещеник Аарона и одеждите на синовете му за свещенодействие.<br>20. Тогава цялото общество Израилеви синове си отиде от Моисея.<br>21. И дохождаха всички, на които сърце теглеше към това, и всички, които духът разполагаше, и принасяха приноси Господу за сглобяване скинията на събранието и за всички при нея служби и за (всички) свещени одежди;<br>22. и дохождаха мъже с жените си, и всички, според колкото им сърце даваше, принасяха халчици, обеци, пръстени и нанизи, всякакви златни вещи, всеки, който само искаше да принесе злато Господу;<br>23. и всеки, който имаше синя, пурпурена и червена вълна, висон и козина, червени овнешки кожи, сини кожи, принасяше ги;<br>24. и всеки, който жертвуваше сребро, или мед, принасяше го дар Господу; и всеки, който имаше дърво ситим, принасяше го за всяка потреба на скинията;<br>25. и всички жени, мъдри по сърце, предяха с ръцете си и принасяха синя, пурпурена и червена прежда и висон;<br>26. и всички жени, на които сърце теглеше, и които умееха да предат, предяха козина;<br>27. а началниците принасяха ониксов камък и камъни за влагане в ефода и нагръдника,<br>28. също и елей за светилника и аромати за съставяне помазен елей и за благовонно кадило;<br>29. и всички мъже и жени от Израилевите синове, на които сърце теглеше да принасят за всяко нещо, което Господ чрез Моиеея заповяда да се направи, принасяха доброволен дар Господу.<br>30. И каза Мойсей на Израилевите синове: ето, Господ определи по име Веселиила, син на Урия, Оров син, от Иудино коляно,<br>31. и го изпълни с Дух Божий, с мъдрост, с разум, със знание и с всяко изкуство,<br>32. да стъкмява изкусни платове, да работи със злато, сребро и мед,<br>33. и да реже камъни за обковка, да изрязва дърво, и да прави всякакви художествени изделия;<br>34. па вложи в неговото сърце и е сърцето на Ахолиава, син Ахисамахов, от Даново коляно, способност да учат други;<br>35. Той изпълни сърцето им с мъдрост да правят (за светилището) всяка работа на резбар и на изкусен тъкач и везач по син, пурпурен, червен и висонов плат, и на тъкачи, които правят всякакви работи и тъкат изкусни платове.</p>
							<p><strong><a name="36"></a>ГЛАВА 36.</strong></p>
							<audio controls><source src="/old/audio/b2/c36.mp3" type="audio/mpeg">Your browser does not support the audio element.</audio>

							<p><br>1. Тогава почна да работи Веселиил и Ахолиав и всички мъдри по сърце, на които Господ даде мъдрост и разум, за да умеят да работят всякаква работа, потребна за светилището, както бе заповядал Господ.<br>2. И повика Мойсей Веселиила и Ахолиава и всички мъдри по сърце, на които Господ даде мъдрост, и всички, на които сърце теглеше, да се заемат за работа и да работят.<br>3. И те взеха от Моисея всички приноси, които Израилевите синове бяха принесли, за (всички) потреби на светилището, за да работят. А в също време продължаваха още да носят при Моисея доброволни дарове всяка сутрин.<br>4. Тогава дойдоха всички мъдри по сърце, които приготвяха всякакви работи за светилището, всеки дойде от работата си, що работеше,<br>5. и говориха на Моисея, като казаха: народът принася много повече отколко е нужно за работите, които заповяда Господ да се направят.<br>6. И заповяда Мойсей, и обявиха в стана: ни мъж, ни жена да не правят вече нищо за принос в светилището; и народът престана да принася.<br>7. Имаше доста принесено за всякакви работи, които трябваше да се направят, дори оставаше и лишно.<br>8. Тогава всички мъдри по сърце, които се занимаваха с направа на скинията, приготвиха десет платнища от препреден висон и от синя, пурпурена и червена вълна; и по тях направиха херувими изкусна работа;<br>9. дължината на всяко платнище беше двайсет и осем лакти, и широчината на всяко платнище четири лакти: всички платнища бяха една мярка.<br>10. И Веселиил съедини петте платнища едно с друго, и петте други платнища съедини едно с друго.<br>11. И направи сини петлици по ивата на едното платнище, дето то се съединява с другото; такива той направи и по ивата на последното платнище, за да го съедини с другото;<br>12. петдесет петлици направи на едното платнище и петдесет петлици направи по ивата на платнището, дето то се съединява с другото; тия петлици се спосрещаха една с друга;<br>13. и направи петдесет златни кукички и с кукичките съедини едно платнище с друго, и стана скинията едно цяло.<br>14. После направи платнища от козина за покриване скинията; такива платнища направи единайсет;<br>15. едното платнище беше дълго трийсет лакти, а широко четири лакти; единайсетте платнища бяха една мярка.<br>16. И съедини пет платнища отделно и шест платнища отделно.<br>17. И направи петдесет петлици по ивата на крайното платнище, дето се съединява с другото, и петдесет петлици направи по ивата на платнището, което се съединява с другото;<br>18. и направи петдесет медни кукички, за да съединяват покрива, та да стане едно цяло.<br>19. И направи за скинията покривка от червено боядисани овнешки кожи и покривало за отгоре от сини кожи.<br>20. И направи от дърво ситим дъски за скинията, за да стоят право:<br>21. всяка дъска беше десет лакти дълга, а един и половина лакът широка;<br>22. всяка дъска имаше по два зъба, един срещу друг: тъй направи той с всички дъски на скинията.<br>23. И направи за скинията двайсет такива дъски за южната страна;<br>24. направи и четирийсет сребърни подножки под двайсетте дъски: две подножки под една дъска за двата й зъба, и две подножки под друга дъска за двата й зъба.<br>25. И за другата страна на скннията към север направи двайсет дъски<br>26. и четирийсет сребърни подножки: две подножки под една дъска, и две подножки под друга дъска.<br>27. А за задната страна на скинията, към запад, направи шест дъски;<br>28. направи и две дъски за ъгъла в скинията на задната страна;<br>29. и те бяха съединени отдолу и съединени отгоре с една гривна: тъй направи той с тях двете на двата ъгъла;<br>30. и тъй, имаше осем дъски и шестнайсет сребърни подножки, по две подножки под всяка дъска.<br>31. И направи върлини от дърво ситим: пет за дъските от едната страна на скинията,<br>32. пет върлини за дъските на другата страна на скинията и пет върлини за дъските на задната страна на скинията.<br>33. И направи вътрешната върлина да минава през средата на дъските от единия край до другия;<br>34. а дъските обкова със злато, и гривните, в които се провират върлините, направи от злато, и върлините обкова със злато.<br>35. И направи завеса от синя, пурпурена и червена вълна и от препреден висон, и по нея направи херувими изкусна работа;<br>36. и направи за нея четири стълба от ситим и ги обкова със злато; направи и златни кукички, и изля за стълбовете четири сребърни подножки.<br>37. И направи завеса за входа на скинията от синя, пурпурена и червена вълна и от препреден висон везана работа,<br>38. и пет стълба за нея с кукички; и обкова върховете им и скобите им със злато и изля пет медни подножки.</p>
							<p><strong><a name="37"></a>ГЛАВА 37.</strong></p>
							<audio controls><source src="/old/audio/b2/c37.mp3" type="audio/mpeg">Your browser does not support the audio element.</audio>

							<p><br>1. И направи Веселиил ковчег от дърво ситим: дължината му беше два лакти и половина, широчината му - лакът и половина, и височината му - лакът и половина;<br>2. и го обкова отвътре и отвън с чисто злато и наоколо му направи златен венец;<br>3. и изля за него четири златни гривни, за четирите му долни ъгли: две гривни на едната му страна, и две гривни на другата му страна.<br>4. И направи върлини от дърво ситим и ги обкова със злато;<br>5. и провря върлините в гривните, отстрани на ковчега, за да се носи ковчегът.<br>6. И направи очистилище от чисто злато: дължината му беше два лакти и половина, а широчината му - лакът и половина.<br>7. И направи два херувима от злато; изковани ги направи на двата края на очистилището,<br>8. единия херувим на единия край, а другия херувим на другия край: направи херувимите да се издават от двата края на очистил ището.<br>9. И херувимите бяха с разперени крила отгоре, като покриваха с крилата си очистилището, а лицата им бяха едно срещу друго; лицата на херувимите гледаха към очистилището.<br>10. И направи трапеза от дърво ситим, два лакти дълга, лакът широка и лакът и половина висока,<br>11. и я обкова с чисто злато, и наоколо й направи златен венец;<br>12. и наоколо й направи страници колкото една длан, а по страниците й направи златен венец.<br>13. И изля за нея четири златни гривни и прикрепи гривните на четирите ъгли, при четирите й крака;<br>14. и при страниците имаше гривни, за да се провират върлините за носене на трапезата.<br>15. И направи върлини от дърво ситим за носене на трапезата и ги покри със злато.<br>16. После направи от чисто злато съдове, отредени за трапезата: блюда, кадилници, шулци и чаши, за да се прави възлияние с тях.<br>17. И направи светилник от чисто злато; кована работа направи светилника; стъблата му, вейките му, чашките му, ябълчиците му и цветята му излизаха от него;<br>18. от страните му излизаха шест вейки: три вейки на светилника от едната му страна, и три вейки на светилника от другата му страна;<br>19. три чашки като миндалов цвят, една ябълчица и цветя имаше на една вейка; и три чашки като миндалов цвят, една ябълчица и цветя имаше на друга вейка; тъй имаше на всички шест вейки, които излизаха от светилника.<br>20. А на стъблото на светилника имаше четири чашки като миндалов цвят с ябълчици и цветя:<br>21. на шестте вейки, които излизаха от него, имаше една ябълчица под първите две вейки, една ябълчица под вторите две вейки, и пак една ябълчица под третите две вейки;<br>22. ябълчиците и вейките им излизаха от него; той беше изкован цял-целеничък от чисто злато.<br>23. И направи му седем кандилца, а също и щипци и пепелници за него от чисто злато;<br>24. направи го с всичките му принадлежности от един талант чисто злато.<br>25. И направи кадилния жертвеник от дърво ситим: лакът дълъг и лакът широк, четириъгълен, два лакти висок; от него излизаха роговете му;<br>26. и го обкова с чисто злато: горната му част и страните му наоколо и роговете му; и направи наоколо златен венец;<br>27. под венеца му на двата негови ъгла направи две златни гривни, направи ги от двете му страни, за да провира в тях върлините, та да се носи;<br>28. върлините направи от дърво ситим и ги обкова със злато.<br>29. И направи миро за свещено помазване и благовонно кадиво, чисто, с изкуството на мироварец.</p>
							<p><strong><a name="38"></a>ГЛАВА 38.</strong></p>
							<audio controls><source src="/old/audio/b2/c38.mp3" type="audio/mpeg">Your browser does not support the audio element.</audio>

							<p><br>1. И направи жертвеника на всесъжението от дърво ситим, пет лакти дълъг и пет лакти широк, четириъгълен, и три лакти висок;<br>2. и направи рогове на четирите му ъгли, тъй че роговете излизаха от него, и го обкова с мед.<br>3. И направи всички принадлежности на жертвеника: котлета, лопатки, чаши, вилици и въгленици; всичките му принадлежности направи от мед.<br>4. И направи за жертвеника медна решетка като мрежа, и я тури в него отдолу до половината му;<br>5. и направи четири гривни на четирите ъгли на медната решетка, за да се провират върлините.<br>6. И направи върлините от дърво ситим, и ги обкова с мед,<br>7. и провря върлините в гривните отстрани на жертвеника, за да го носят с тях; направи го от дъски, празен отвътре.<br>8. И направи умивалника от мед и подножката му от мед с изящни изображения, които красяха входа на скинията на събранието.<br>9. Направи и двора: от южната страна, към пладне, завесите му бяха от препреден висон, сто лакти дълги;<br>10. стълбове за тях имаше двайсет, и медни подножки - двайсет; кукичките на стълбовете и скобите им бяха от сребро.<br>11. И откъм северната страна завесите бяха сто лакти; стълбове за тях имаше двайсет, и медни подножки - двайсет; кукичките на стълбовете и скобите бяха от сребро.<br>12. И откъм западната страна завесите бяха петдесет лакти: стълбове за тях имаше десет, и подножки - десет; кукичките на стълбовете и скобите им бяха от сребро.<br>13. И от предната страна към изток завесите бяха петдесет лакти.<br>14. За едната страна на дворните врата завесите бяха петнайсет лакти; стълбове за тях имаше три, и подножки - три.<br>15. И за другата страна (от двете страни на дворната врата) завесите бяха петнайсет лакти; стълбове за тях имаше три, и подножки - три.<br>16. Всички завеси в двора наоколо бяха от препреден висон,<br>17. а подножките на стълбовете - от мед; кукичките на стълбовете и скобите им - от сребро; а върховете им бяха обковани със сребро, и всички стълбове на двора бяха съединени със сребърни връзки.<br>18. А завесата на дворните врата бе везана работа от синя, пурпурена и червена вълна и от препреден висон, навсякъде дълга двайсет лакти, висока пет лакти, както и завесите на двора;<br>19. и стълбове за тях имаше четири, и медни подножки - четири; кукичките им бяха сребърни, а върховете им - обковани със сребро, и скобите им сребърни.<br>20. Всички колове около скинията и двора бяха медни.<br>21. Ето изброено онова, що бе употребено за скинията на откровението и направено по заповед на Моисея чрез левитите, под надзора на Итамара, син на свещеник Аарона.<br>22. А всичко, що Господ заповяда на Моисея, направи Веселиил, син на Урия, син Оров, от Иудино коляно,<br>23. и с него Ахолиав, син Ахисамахов, от Даново коляно, резбар, изкусен тъкач и везач на син, пурпурен, червен и висонов плат.<br>24. Всичкото злато, употребено в работа за всички принадлежности на светилището, злато, принесено в дар, беше двайсет и девет таланта и седемстотин и трийсет сикли, свещени сикли;<br>25. а среброто от преброените лица на обществото беше сто таланта и хиляда седемстотин седемдесет и пет сикли, свещени сикли:<br>26. по половина сикла на човек, пресметнато според свещената сикла, от всекиго, който идва за преброяване, от двайсет години и нагоре, именно, от шестстотин и три хиляди и петстотин и петдесет души.<br>27. Сто таланта сребро бе употребено за изливане подножките на светилището и подножките на завесите; сто подножки от сто таланта, по талант за подножка;<br>28. а от хиляда седемстотин седемдесет и пет сикли той направи кукички за стълбовете и обкова върховете им и направи за тях скоби.<br>29. А принесената в дар мед беше седемдесет таланта и две хиляди и четиристотин сикли;<br>30. от нея той направи подножки за стълбовете при входа в скинията на свидетелството, и меден жертвеник, и медна решетка за него, и всички съдове на жертвеника,<br>31. и подножките за стълбовете на целия двор и подножките за стълбовете на дворните врата, и всички колове на скинията и всички колове около двора.</p>
							<p><strong><a name="39"></a>ГЛАВА 39.</strong></p>
							<audio controls><source src="/old/audio/b2/c39.mp3" type="audio/mpeg">Your browser does not support the audio element.</audio>

							<p><br>1. А от синя, пурпурена и червена вълна направиха служебни одежди за служене в светилището; направиха и свещени одежди за Аарона, както бе заповядал Господ на Моисея.<br>2. И направи ефод от злато, от синя, пурпурена и червена вълна и от препреден висон:<br>3. изковаха листи от злато и ги нарязаха на нишки, за да ги втъкат между сините, пурпурените, червените и висоновите нишки, - всичко изкусна работа;<br>4. и направиха му нарамници за свързване; той беше свързан на двата си края.<br>5. И поясът на ефода, който беше отгоре му, еднаква с него работа, бе направен от злато, от синя, пурпурена и червена вълна и препреден висон, както бе заповядал Господ на Моисея.<br>6. И изработиха ониксови камъни, и ги вложиха в златни гнезденца и издълбаха на тях имената на Израилевите синове, както се дълбае на печат;<br>7. и ги вложи в нарамниците на ефода, за спомен на Израилевите синове, както бе заповядал Господ на Моисея.<br>8. И направи нагръдник изкусна работа, също такава работа като ефода, от злато, от синя, пурпурена и червена вълна и от препреден висон:<br>9. той бе четириъгълен; нагръдника направиха двоен, една педя дълъг и една педя широк, той беше двоен;<br>10. и наредиха по него четири реда камъни; наред: рубин, топаз, изумруд, - това е първи ред;<br>11. втори ред: антракс, сапфир и елмаз;<br>12. трети ред: опал, ахат и аметист;<br>13. четвърти ред: хризолит, оникс и яспис; те бяха вложени в златни гнезденца.<br>14. Камъните бяха според броя на имената на Израилевите синове: те бяха дванайсет, според броя на имената им, и на всеки от тях беше издълбано, като на печат, по едно име, за дванайсетте колена.<br>15. На нагръдника направиха вити верижки плетена работа от чисто злато;<br>16. и направиха две златни гнезденца и две златни халчици и прикрепиха двете халчици за двата края на нагръдника;<br>17. и закачиха двете плетени златни верижки за двете халчици по краищата на нагръдника,<br>18. а двата края на двете верижки прикрепиха към двете гнезденца и ги прикрепиха към нарамниците на ефода откъм лицето му;<br>19. направиха още две златни халчици и прикрепиха към двата други края на нагръдника върху ръба, към ефода, отвътре;<br>20. и направиха още две златни халчици и ги прикрепиха към двата нарамника на ефода отдолу, откъм лицето му, дето се съединява над пояса на ефода;<br>21. и вързаха нагръдника с халчиците му за халчиците на ефода с връвчица от синя вълна, за да стои над пояса на ефода, и да се не отместя нагръдникът от ефода, както Господ бе заповядал на Моисея.<br>22. И за ефода направи горна риза, тъкана, цяла от синя вълна,<br>23. и в средата на горната риза направи отвор, като отвора на броня, и наоколо му обшивка, за да се не съдира;<br>24. по полите на горната риза направиха ябълки от синя, пурпурена и червена вълна;<br>25. и направиха звънчета от чисто злато и окачиха звънчетата между ябълките наоколо по полите на горната риза:<br>26. звънче и ябълка, звънче и ябълка, наоколо по полите на горната риза за служене, както Господ бе заповядал на Моисея.<br>27. И направиха за Аарона и за синовете му тъкани хитони от висон,<br>28. и кидар от висон, и превръзки за глава от висон, и долна ленена дреха от препреден висон,<br>29. и пояс от препреден висон и от синя, пурпурена и червена вълна, везана работа, както Господ бе заповядал на Моисея.<br>30. И направиха гладка плочица, венец на светинята, от чисто злато, и издълбаха на нея писмо, както издълбават на печат: "Светиня Господня";<br>31. и вързаха за нея синя вълнена връвчица, та да се връзва о кидара отгоре, както Господ бе заповядал на Моисея.<br>32. Тъй се свърши цялата работа за скинията на събранието, и Израилевите синове направиха всичко: както Господ бе заповядал на Моисея, тъй и направиха.<br>33. И донесоха при Моисея скинията, покривката и всичките й принадлежности, кукичките й, дъските й, върлините й, стълбовете й и подножките й,<br>34. покривката от овнешки червени кожи и покривката от сини кожи и завесата, която закриваше,<br>35. ковчега на откровението и върлините му и очистилището,<br>36. трапезата с всичките й принадлежности и хлябовете на предложението,<br>37. светилника от чисто злато, кандилцата му, кандилцата, наредени по него, и всичките му принадлежности, и светилния елей,<br>38. златния жертвеник и помазния елей, ароматите за кадиво и завесата за входа на скинията,<br>39. медния жертвеник и медната му решетка, върлините му и всичките му принадлежности, умивалника и подножката му,<br>40. дворните завеси, стълбовете и подножките, завесата на дворните врата, въжата и коловете и всички потребни вещи за служене в скинията на събранието,<br>41. служебните одежди за служене в светилището, свещените одежди на свещеник Аарона и одеждите на синовете му за свещенодействие.<br>42. Както Господ бе заповядал на Моисея, тъй и направиха Израилевите синове всички тия работи.<br>43. И видя Мойсей цялата работа, и ето, те я направиха: както бе заповядал Господ, тъй я и направиха. И Мойсей ги благослови.</p>
							<p><strong><a name="40"></a>ГЛАВА 40.</strong></p>
							<audio controls><source src="/old/audio/b2/c40.mp3" type="audio/mpeg">Your browser does not support the audio element.</audio>

							<p><br>1. Говори още Господ на Моисея и каза:<br>2. в първия месец, на първия ден от месеца, сглоби скинията на събранието<br>3. и тури в нея ковчега на откровението и покрий ковчега със завеса;<br>4. внеси трапезата и нареди на нея това, що е за нареждане, внеси светилника и постави му кандилцата;<br>5. постави златния жертвеник за кадене пред ковчега на откровението и окачи завесата при входа на скинията (на събранието);<br>6. постави и жертвеника на всесъжението пред входа на скинията на събранието;<br>7. постави умивалника между скинията на събранието и жертвеника и налей в него вода;<br>8. огради двор наоколо и окачи на дворните врата завесата.<br>9. И вземи помазния елей, помажи скинията и всичко, що е в нея, и освети нея и всичките й принадлежности, и ще бъде света;<br>10. помажи жертвеника на всесъжението и всичките му принадлежности и освети жертвеника, и жертвеникът ще бъде голяма светиня;<br>11. и помажи умивалника и подножката му и го освети.<br>12. След това доведи Аарона и синовете му при входа на скинията на събранието и ги умий с вода;<br>13. облечи Аарона в свещените одежди, помажи го и го освети, за да Ми бъде свещеник.<br>14. Доведи и синовете му, и ги облечи с хитони,<br>15. и помажи ги, както помаза баща им, за да Ми бъдат свещеници, и помазването им ще ги освети за вечно свещенство в поколенията им.<br>16. И Мойсей стори всичко: както му бе Господ заповядал, тъй и стори.<br>17. В първия месец на втората година (подир излизането им от Египет), в първия ден на месеца, бе сглобена скинията.<br>18. И сглоби Мойсей скинията, тури подножките й, постави дъските й, намести върлините, изправи стълбовете й,<br>19. разпъна покривката над скинията и тури покривалото върху покривката, както Господ бе заповядал на Моисея.<br>20. И взе та тури откровението в ковчега, и провря върлините е гривните на ковчега и тури върху ковчега очистилището;<br>21. внесе ковчега в скинията, окачи завесата и закри ковчега на откровението, както Господ бе заповядал на Моисея.<br>22. Постави трапезата в скинията на събранието, към северната страна на скинията, извън завесата,<br>23. наслага на нея ред хлябове пред Господа, както Господ бе заповядал на Моисея.<br>24. Той постави светилника в скинията на събранието срещу трапезата, на южната страна на скинията,<br>25. и тури кандилцата (му) пред Господа, както Господ бе заповядал на Моисея.<br>26. Постави златния жертвеник в скинията на събранието пред завесата,<br>27. и тури на него да гори благовонно кадиво, както Господ бе заповядал на Моисея.<br>28. Окачи завеса при входа на скинията;<br>29. постави и жертвеника на всесъжението при входа на скинията на събранието и принесе на него всесъжение и хлебен принос, както Господ бе заповядал на Моисея.<br>30. Постави умивалника между скинията на събранието и жертвеника и наля в него вода за миене,<br>31. и от него Мойсей и Аарон и синовете му миеха ръцете си и нозете си:<br>32. колчем влизаха в скинията на събранието и се доближаваха до жертвеника (да служат), умиваха се (от него), както Господ бе заповядал на Моисея.<br>33. И огради двор наоколо скинията и жертвеника и окачи завесата на дворните врата. Тъй свърши Мойсей работа га.<br>34. Тогава облакът покри скинията на събранието, и слава Господня изпълни скинията;<br>35. и Мойсей не можеше да влезе в скинията на събранието, защото облакът я осеняваше, и слава Господня изпълняше скинията.<br>36. Колчем се дигнеше облакът от скинията, Израилевите синове потегляха през всичките си пътувания;<br>37. ако се не дигнеше облакът, те не тръгваха, докле се не дигне;<br>38. защото облакът Господен стоеше над скинията денем, а нощем имаше над нея огън пред очите на целия дом Израилев през всичките им пътувания.</p>

						</div></div></div>
			</div>

			<div>
				<div class="reader-message"></div>
			</div>
			<div aria-owns="toolbar"></div>
		</div>
	</body>
</html>
