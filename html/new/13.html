<!DOCTYPE html>
<html lang="bg">
	<head>
		<meta charset="UTF-8"/>
		<meta name="viewport" content="width=device-width, initial-scale=1.0"/>
		<title>13. Послание на св. ап. Павла до Римляни</title>
	</head>
	<body>
		<div class="container" style="--line-height: 1.6em; --letter-spacing: -0.03em; --word-spacing: -0.05em; --text-alignment: start; --block-img-margin-right: unset; --block-img-margin-left: unset;" lang="bg" dir="ltr">
			<div class="header reader-header reader-show-element">
				<a class="domain reader-domain" href="https://bg-patriarshia.bg/bible-new-testament-13">bg-patriarshia.bg</a>
				<div class="domain-border"></div>
				<h1 class="reader-title">13. Послание на св. ап. Павла до Римляни</h1>
				<div class="credits reader-credits"></div>
				<div class="meta-data">
					<div class="reader-estimated-time" data-l10n-args="{&quot;range&quot;:&quot;43–54&quot;,&quot;rangePlural&quot;:&quot;other&quot;}" data-l10n-id="about-reader-estimated-read-time" dir="ltr">43–54 minutes</div>
				</div>
			</div>

			<hr>

			<div class="content">
				<div class="moz-reader-content reader-show-element"><div id="readability-page-1" class="page"><div>

							<p><strong>Глава: <a href="#1">1</a> <a href="#2">2</a> <a href="#3">3</a> <a href="#4">4</a> <a href="#5">5</a> <a href="#6">6</a> <a href="#7">7</a> <a href="#8">8</a> <a href="#9">9</a> <a href="#10">10</a> <a href="#11">11</a> <a href="#12">12</a> <a href="#13">13</a> <a href="#14">14</a> <a href="#15">15</a> <a href="#16">16</a></strong></p>
							<p><strong><a name="1"></a>ГЛАВА 1.</strong></p>
							<audio controls><source src="/new/audio/b13/c1.mp3" type="audio/mpeg">Your browser does not support the audio element.</audio>

							<p>1. Павел, раб на Иисуса Христа, призван апостол, отреден за Божието благовестие,</p>
							<p>2. което Бог от по-напред бе обещал чрез пророците Си, в светите Писания,</p>
							<p>3. за Своя Син (роден по плът от Давилово семе</p>
							<p>4. и открил се за Син Божий чрез силата на чудесата, по духа на освещението, чрез възкресението от мъртвите) Иисуса Христа, Господа нашето,</p>
							<p>5. чрез Когото получихме благодат и апостолство, та в Негово име да покоряваме на вярата всички народи,</p>
							<p>6. между които сте и вие, призваните от Иисуса Христа, -</p>
							<p>7. благодат и мир от Бога Отца нашето и Господа Иисуса Христа на всички вас, които сте в Рим възлюбени Божии, призвани светии.</p>
							<p>8. Преди всичко благодаря на моя Бог чрез Иисуса Христа за всички вас, дето за вашата вяра се говори по цял свят;</p>
							<p>9. Бог, Комуто служа с духа си, като благовестявам за Сина Му, ми е свидетел, че непрестанно си спомням за вас</p>
							<p>10. и винаги се моля в молитвите си, дано с Божия воля ми се падне някога да дойда при вас;</p>
							<p>11. защото копнея да ви видя, за да ви предам някой духовен дар за ваше укрепване,</p>
							<p>12. сиреч, като бъда между вас, да се утешим взаимно чрез общата вяра - ваша и моя.</p>
							<p>13. Не искам, братя, да не знаете, че много пъти се канех да дойда при вас (но срещах пречки дори и досега), та да имам някой плод и между вас, както между другите народи.</p>
							<p>14. Аз имам дълг към елини и варвари, към мъдреци и невежи;</p>
							<p>15. тъй че, колкото зависи от мене, готов съм да благовестя и вам, които сте в Рим.</p>
							<p>16. Не се срамувам от благовестието Христово, понеже то е сила Божия за спасение на всеки вярващ, първом на иудеин, сетне и на елин.</p>
							<p>17. Защото в него се открива правдата Божия от вяра във вяра, както е писано: "праведният чрез вяра ще бъде жив".</p>
							<p>18. Гневът Божий се открива от небето върху всяко нечестие и неправда на човеците, които държат истината в неправда;</p>
							<p>19. тъй като онова, що може да се знае за Бога, тям е явно, понеже Бог им го откри.</p>
							<p>20. Защото онова, що е невидимо у Него, сиреч, вечната Му сила и Божеството, се вижда още от създание мира чрез разглеждане творенията; тъй че те са неизвиняеми.</p>
							<p>21. Понеже те, като познаха Бога, не Го прославиха като Бог, нито Му благодариха, а се заблудиха в своите помисли, и неразумното им сърне се помрачи;</p>
							<p>22. наричайки себе си мъдри, те обезумяха,</p>
							<p>23. и славата на нетленния Бог измениха в образ, подобен на тленен човек, на птици, на четвероноги и на влечуги, -</p>
							<p>24. затова и Бог, според пехотите на сърцата им, предаде ги на нечистотата, за да се безчестят телата им сами в себе си;</p>
							<p>25. те замениха истината Божия с лъжа, и се поклониха и служиха на творението повече, отколкото на Твореца, Който е благословен вовеки. Амин.</p>
							<p>26. Затова Бог ги предаде на срамотии страсти: жените им замениха естественото употребление с противоестествено;</p>
							<p>27. също и мъжете, като оставиха естественото употребление на женския пол, разпалиха се с похоти един към други, и вършеха срамотии мъже на мъже, та получаваха в себе си отплата, каквато подобаваше на тяхната заблуда.</p>
							<p>28. А понеже се не опитаха да имат Бога в разума си, то Бог ги предаде на извратен ум - да вършат онова, що не прилича,</p>
							<p>29. бидейки изпълнени с всяка неправда, блудство, лукавство, користолюбие, злоба; пълни със завист, убийство, разпри, измама, злонравие;</p>
							<p>30. бидейки клюкари, клеветници, бо-гомразци, ругатели, горделивци, самохвал-ци, изобретатели на зло, непослушни към родители,</p>
							<p>31. безразсъдни, вероломни, недружелюбни, непримирими, немилостиви.</p>
							<p>32. Те, ако и да знаят правдата Божия, именно, че тия, които вършат такива дела, са достойни за смърт, пак не само ги вършат, но са и благосклонни към ония, които ги вършат.</p>
							<p><strong><a name="2"></a>ГЛАВА 2.</strong></p>
							<audio controls><source src="/new/audio/b13/c2.mp3" type="audio/mpeg">Your browser does not support the audio element.</audio>

							<p>1. И тъй, неизвиняем си, о човече, какъвто и да си ти, който съдиш; защото, с какъвто съд съдиш другиго, с него себе си осъждаш, понеже ти, който съдиш, вършиш същото.</p>
							<p>2. А знаем, че Божият съд пада наистина върху ония, които вършат такива дела.</p>
							<p>3. Нима мислиш, о човече, че ще избегнеш Божия съд ти, който съдиш ония, що вършат такива дела, каквито и сам вършиш?</p>
							<p>4. Или нехаеш за богатството на Божията благост, кротост и дълготърпение, без да разумяваш, че Божията благост те води към покаяние?</p>
							<p>5. Но по твоята упоритост и неразкаяно сърце си събираш гняв за деня на гнева, когато се открие праведният съд от Бога,</p>
							<p>6. Който ще въздаде всекиму според делата му:</p>
							<p>7. живот вечен на ония, които с постоянство в добри дела търсят слава, чест и безсмъртие;</p>
							<p>8. ярост и гняв пък на тия, които упорствуват и не се покоряват на истината, а се покоряват на неправдата.</p>
							<p>9. Скръб и утеснение върху душата на всеки човек, който прави зло, първом на иудеин, сетне и на елин,</p>
							<p>10. а слава и чест и мир всекиму, който прави добро, първом на иудеин, а сетне и на елин;</p>
							<p>11. защото Бог не гледа на лице.</p>
							<p>12. Ония, които без закон са съгрешили, без закон и ще загинат; а ония, които при закон са съгрешили, чрез закон ще бъдат съдени</p>
							<p>13. (защото не слушателите на закона са праведни пред Бога, а изпълнителите на закона ще бъдат оправдани;</p>
							<p>14. защото, щом езичниците, които нямат закон, по природа вършат законното, те^ без да имат закон, сами на себе са закон;</p>
							<p>15. че делото на закона е написано в техните сърца, те показват е туй време, когато тяхната съвест свидетелствува, и мислите им една друга се обвиняват, или се оправдават),</p>
							<p>16. в деня, когато, съгласно моето благовестие, Бог чрез Иисуса Христа ще съди тайните на човеците.</p>
							<p>17. Ето, ти се казваш иудеин, и на закона се облягаш, и с- Бога се хвалиш,</p>
							<p>18. и знаеш волята Му, и разбираш по-доброто, понеже се поучаваш от закона,</p>
							<p>19. и си уверен, че ти си водач на слепци, светлина на ония, които са в мрак,</p>
							<p>20. наставник на неразумни, учител на младенци, който в закона имаш образеца на знанието и истината.</p>
							<p>21. Прочее, как ти, който учиш другиго, себе си не учиш?</p>
							<p>22. който проповядваш да се не краде, крадеш? който казваш да се не прелюбодействува, прелюбодействуваш? който се гнусиш от идолите, светотатствуваш?</p>
							<p>23. който се хвалиш със закона, безчестиш Бога, като тъпчеш закона?</p>
							<p>24. "Защото заради вас името Божие се хули между езичниците", както е писано.</p>
							<p>25. Обрязването, наистина, е полезно, но ако изпълняваш закона; ако пък престьпваш закона, обрязването ти е станало необрязване.</p>
							<p>26. И тъй, ако необрязаният пази наредбите на закона, то необрязването му няма ли да му се сметне за обрязване?</p>
							<p>27. и необрязаният по плът, като изпълнява закона, не ще ли осъди тебе, който при Писание и обрязване престъпваш закона?</p>
							<p>28. Защото не онзи е иудеин, който е такъв по външност, нито онова е обрязване, що е външно, върху плътта;</p>
							<p>29. а онзи е иудеин, който вътрешно е такъв, и онова е обрязване, що е в сърцето, по дух, а не по буква: нему похвалата иде не от човеци, а от Бога.</p>
							<p><strong><a name="3"></a>ГЛАВА 3.</strong></p>
							<audio controls><source src="/new/audio/b13/c3.mp3" type="audio/mpeg">Your browser does not support the audio element.</audio>

							<p>1. И тъй, какво е предимството на иудеите, или каква е ползата от обрязването?</p>
							<p>2. Голямо е предимството във всяко отношение, а главно, че тям е поверено словото Божие.</p>
							<p>3. Та какво, ако някои не са повярвали? Нима неверието им ще унищожи Божията вярност?</p>
							<p>4. Съвсем не! Нека признаваме, че Бог е верен, а всеки човек е лъжлив, както е писано: "за да се оправдаеш в думите Си, и да победиш, когато си в съд".</p>
							<p>5. Ако пък нашата неправда изважда наяве правдата Божия, какво ще кажем? Нима Бог е несправедлив, кога проявява гняв (по човешки говоря)?</p>
							<p>6. Съвсем не! Защото, инак, как Бог ще съди света?</p>
							<p>7. Защото, ако истината Божия се въз-величава чрез моята лъжа за слава Божия, то защо още и мене да съдят като грешник?</p>
							<p>8. Не бива ли тогава да правим зло, за да излезе добро, както някои ни хулят и говорят, че уж тъй сме учели? Такива са справедливо осъдени.</p>
							<p>9. И тъй, какво? имаме ли предимство? Съвсем не; защото вече обвинихме, както иудеи, тъй и елини, че всички са под грях,</p>
							<p>10. както е писано; "няма нито един праведен,</p>
							<p>11. няма кой да разбира; няма кой да търси Бога,</p>
							<p>12. всички се отклониха от пътя, вкупом станаха негодни; няма кой да прави добро, няма няма нито един".</p>
							<p>13. "Гърлото им - отворен гроб; с езиците си лъстят; под устните им - аспидина отрова;</p>
							<p>14. устата им пълни с клетва и горчилка.</p>
							<p>15. Нозете им бързи за проливане кръв;</p>
							<p>16. пустош и неволя по техните пътища;</p>
							<p>17. те не познаха пътя на мира.</p>
							<p>18. Страх Божий няма пред очите им".</p>
							<p>19. А знаем, че каквото говори законът, говори го на ония, които са под закона, за да се затулят всички уста, и цял свят да стане виновен пред Бога,</p>
							<p>20. защото чрез делата на закона няма да се оправдае пред Него нито една плът; понеже чрез закона се познава грехът.</p>
							<p>21. А сега без закона се яви Божията правда, засвидетелствувана от закона и пророците.</p>
							<p>22. Божията правда чрез вяра в Иисуса Христа е у всички и върху всички вярващи; защото няма разлика:</p>
							<p>23. всички съгрешиха и са лишени от славата Божия,</p>
							<p>24. оправдавайки се даром, с Божията благодат, чрез изкуплението в Христа Иисуса,</p>
							<p>25. Когото Бог отреди да бъде с кръвта Си умилостивна жертва чрез вярата, за да покаже Своята правда в прошението на сторените по-преди грехове, във време на Божието дълготърпение,</p>
							<p>26. за да покаже Своята правда в сегашно време, та да стане явно, че Той е справедлив и оправдава вярващия в Иисуса.</p>
							<p>27. Де е, прочее, хвалбата? тя е изключена. По кой закон? по закона на делата ли? Не, а по закона на вярата.</p>
							<p>28. И тъй, мислим, че човек се оправдава с вярата, без делата по закона.</p>
							<p>29. Или Бог е Бог само на иудеите, а не и на езичниците? Разбира се, и на езичниците;</p>
							<p>30. защото един е Бог, Който ще оправдае обрязаните по вяра и необрязаните чрез вярата.</p>
							<p>31. И тъй, унищожаваме ли закона чрез вярата? Съвсем не, а утвърдяваме закона.</p>
							<p><strong><a name="4"></a>ГЛАВА 4.</strong></p>
							<audio controls><source src="/new/audio/b13/c4.mp3" type="audio/mpeg">Your browser does not support the audio element.</audio>

							<p>1. И тъй, запитваме ние, нашият отец Авраам какво е придобил по плът?</p>
							<p>2. Ако Авраам се оправда с дела, той има похвала, но не пред Бога.</p>
							<p>3. Защото, какво казва Писанието? - "Повярва Авраам на Бога, и това му се вмени за оправдание".</p>
							<p>4. На оногова, който работи, заплатата се вменява не по милост, а по дълг.</p>
							<p>5. Напротив, ономува, който не работи, а вярва в Оногова, Който оправдава нечестивеца, вярата му се вменява за оправдание.</p>
							<p>6. Тъй и Давид нарича блажен оня човек, комуто Бог вменява оправдание без дела по закона, като казва:</p>
							<p>7. "блажени са ония, чиито беззакония са простени и чиито грехове са покрити;</p>
							<p>8. блажен е оня човек, комуто Господ няма да вмени грях".</p>
							<p>9. И тъй, това блаженство само за обрязани ли е, или и за необрязани? Понеже казваме, че на Авраама биде вменена вярата за оправдание.</p>
							<p>10. Кога биде вменена: след обрязване-то ли, или преди обрязването? Не след обрязването, а преди обрязването.</p>
							<p>11. И знака на обрязването той получи като печат на оправданието чрез вярата, която имаше преди обрязването си, за да бъде отец на всички необрязани вярващи, та и тям да се вмени оправданието,</p>
							<p>12. и отец на обрязаните, ала не на ония, които само обрязване са приели, но които и вървят по стъпките на вярата на отца ни Авраама. що имаше той преди обрязването си.</p>
							<p>13. Защото обещанието към Авраама или към семето му - да бъде наследник на света, се даде не чрез закона, а чрез оправдаване посредством вярата.</p>
							<p>14. Ако привържениците на закона са наследници, вярата е обезсилена, и обещанието унищожено;</p>
							<p>15. защото законът поражда гняв; дето пък няма закон, няма и престъпление.</p>
							<p>16. Затова оправданието е от вяра, за да бъде по милост, та и обещанието да бъде заздравено за всички не само по закон, но и по вяра потомци на Авраама, който е отец на всички ни,</p>
							<p>17. според както е писано: "поставих те баща на много народи", пред Бога, Комуто той повярва. Който животвори мъртвите и зове несъществуващото като съществуващо.</p>
							<p>18. Авраам, без никакво основание за надежда, повярва с надежда, че ще стане баща на много народи, според казаното: "тъй многобройно ще бъде семето ти".</p>
							<p>19. И без да отслабне във вярата, той не помисли, че тялото му е вече умъртвяло (понеже беше току-речи стогодишен) и утробата Саррина е в омъртвение;</p>
							<p>20. а в обещанието Божие се не усъмни чрез неверие, но остана твърд във вярата, като въздаде Богу слава,</p>
							<p>21. напълно уверен, че Той е силен и да изпълни това, що е обещал.</p>
							<p>22. Затова му се вмени за праведност.</p>
							<p>23. Но не само за него е писано, че му се е вменило,</p>
							<p>24. но и за нас: ще се вмени и нам, вярващите в Оногова, Който възкреси от мъртвите Иисуса Христа, Господа нашето,</p>
							<p>25. предадения за нашите грехове и възкръсналия за наше оправдаване.</p>
							<p><strong><a name="5"></a>ГЛАВА 5.</strong></p>
							<audio controls><source src="/new/audio/b13/c5.mp3" type="audio/mpeg">Your browser does not support the audio element.</audio>

							<p>1. И тъй, бидейки оправдани с вяра, имаме мир с Бога, чрез Господа на-шего Иисуса Христа,</p>
							<p>2. чрез Когото с вяра получихме и достъп до тая благодат, в която стоим, и се хвалим с надежда за слава Божия.</p>
							<p>3. Не само това, но се хвалим и със скърбите, като знаем, че скръбта поражда търпение,</p>
							<p>4. търпението - опитност, опитността - надежда,</p>
							<p>5. а надеждата не посрамя, защото любовта Божия се изля в нашите сърца чрез дадения нам Дух Светии.</p>
							<p>6. Защото, още когато ние бяхме немощни, Христос в определеното време умря за нечестивите.</p>
							<p>7. За праведник едва ли ще умре някой; за добрия, може би, някой и да се реши да умре.</p>
							<p>8. Но Бог доказва любовта Си към нас с това, че Христос умря за нас, още когато бяхме грешни.</p>
							<p>9. Затова много повече сега, след като сме се оправдали с кръвта Му, ще се спасим чрез Него от гнева.</p>
							<p>10. Защото ако, бидейки врагове, се помирихме с Бога чрез смъртта на Сина Му, то още повече, след като сме се помирили, ще се спасим чрез живота Му;</p>
							<p>11. и не само това, но се и хвалим с Бога чрез Господа нашето Иисуса Христа, чрез Когото получихме сега помирение.</p>
							<p>12. Затова, както чрез един човек грехът влезе в света, а чрез греха - смъртта, и по такъв начин смъртта премина във всички люде чрез един човек, в когото всички съгрешиха; -</p>
							<p>13. защото и преди закона имаше грях в света; ала грях се не смята, кога няма закон.</p>
							<p>14. Обаче смъртта царува от Адама до Моисея и над несъгрешилите с престъпление, подобно на престъплението на Адама, който е образ на Бъдещия.</p>
							<p>15. Но дарът не е като престъплението. Защото, ако поради престъплението на едного измряха мнозина, още повече Божията благодат и дарът чрез благодатта на Едного Човека, Иисуса Христа, се изля преизобилно върху многото.</p>
							<p>16. И дарът не е като осъждането, станало чрез единия човек, който съгрешил; защото съденето за едно престъпление води към осъждане, а дарът - от много престъпления към оправдаване.</p>
							<p>17. Защото, ако с престъплението на един човек смъртта царува чрез него единия, много повече ония, които приемат изобилно благодатта и дара на оправданието, ще царуват в живота чрез Едного Иисуса Христа.</p>
							<p>18. И така, както чрез престъплението на едного дойде осъждане на всички човеци, тъй и чрез правдата на Едного дойде на всички човеци оправдаване за живот.</p>
							<p>19. Защото, както чрез непослушание-то на един човек мнозина станаха грешни, тъй и чрез послушанието на Едного мнозина ще станат праведни.</p>
							<p>20. А законът биде привнесен, за да се умножи престъплението. Дето пък се умножи грехът, благодатта се яви в голямо изобилие,</p>
							<p>21. та, както грехът царува, причинявайки смърт, тъй и благодатта да се възцари с правда за живот вечен, чрез Иисуса Христа, нашия Господ.</p>
							<p><strong><a name="6"></a>ГЛАВА 6.</strong></p>
							<audio controls><source src="/new/audio/b13/c6.mp3" type="audio/mpeg">Your browser does not support the audio element.</audio>

							<p>1. Какво, прочее, ще кажем? Ще останем ли в греха, за да се умножи благодатта? Съвсем не.</p>
							<p>2. Ние, които сме умрели за греха, как ще живеем още в него?</p>
							<p>3. Или не знаете, че всички ние, които се кръстихме в Христа Иисуса, в Неговата смърт се кръстихме?</p>
							<p>4. И тъй, ние се погребахме с Него чрез кръщението в смъртта, та, както Христос възкръсна от мъртвите чрез славата на Отца, тъй и ние да ходим в обновен живот.</p>
							<p>5. Защото, ако сме сраснати с подобието на смъртта Му, то ще бъдем съучастници и на възкресението,</p>
							<p>6. като знаем това, че ветхият наш човек е разпнат с Него, за да бъде унищожено греховното тяло, та да не бъдем вече роби на греха;</p>
							<p>7. защото, който е умрял, той се е освободил от грях.</p>
							<p>8. Ако пък сме умрели с Христа, вярваме, че и ще живеем с Него,</p>
							<p>9. знаейки, че Христос, веднъж възкръснал от мъртвите, вече не умира: смъртта няма вече власт над Него.</p>
							<p>10. Колкото до това, че Той умря, умря веднъж за греха; а колкото до това, че живее, живее за Бога.</p>
							<p>11. Тъй и вие считайте себе си мъртви за греха, обаче живи за Бога в Христа Иисуса, нашия Господ.</p>
							<p>12. И тъй, грехът да не царува в смъртното ви тяло, за да му се не покорявате в телесните похоти;</p>
							<p>13. и не предоставяйте членовете си на греха за оръдия на неправдата, а предоставете себе си Богу като оживели от мъртвите, и членовете си - Богу, за оръдия на правдата.</p>
							<p>14. Грехът не бива да господарува над вас, защото вие не сте под закона, а под благодатта.</p>
							<p>15. Е, какво? да грешим ли, понеже не сме под закона, а под благодатта? Съвсем не.</p>
							<p>16. Не знаете ли, че комуто предавате себе си като роби за послушание, роби сте на оногова, комуто се покорявате: или роби на греха, за смърт, или - на послушанието, за оправдание?</p>
							<p>17. Но благодарение на Бога, вие, бидейки роби на греха, станахте от сърце послушни на оня вид учение, на който се предадохте.</p>
							<p>18. А като се освободихте от греха, станахте роби на правдата.</p>
							<p>19. Говоря по човешки, поради плътската ваша немощ. Както предоставяхте членовете си да бъдат роби на нечистотата и беззаконието за беззаконни дела, тъй и сега предоставете членовете си да бъдат роби на правдата за свети дела.</p>
							<p>20. Защото, докато бяхте роби на греха, бяхте свободни от правдата.</p>
							<p>21. А какъв плод имахте тогава? Такива дела, от които сега се срамувате, защото техният край е смърт.</p>
							<p>22. Но сега, когато се освободихте от греха и станахте роби Богу, вашият плод е светост, а краят - живот вечен.</p>
							<p>23. Защото платката, що дава грехът, е смърт, а дарът Божий е живот вечен в Христа Иисуса, нашия Господ.</p>
							<p><strong><a name="7"></a>ГЛАВА 7.</strong></p>
							<audio controls><source src="/new/audio/b13/c7.mp3" type="audio/mpeg">Your browser does not support the audio element.</audio>

							<p>1. Или не знаете, братя (понеже говоря на такива, които познават закона), че законът има власт над човека, докле е той жив?</p>
							<p>2. Омъжената жена е свързана чрез закона с мъжа, докле е той жив; умре ли мъжът, тя се освобождава от закона, който я свързва с мъжа.</p>
							<p>3. Затова, ако при жив мъж тя се омъжи за другиго, ще бъде прелюбодейка; ако пък умре мъжът, тя е свободна от закона, и няма да бъде прелюбодейка, кога се омъжи за другиго.</p>
							<p>4. Тъй и вие, братя мои, умряхте за закона чрез тялото Христово, за да принадлежите Другиму, Който възкръсна от мъртвите, та да принесем плод Богу.</p>
							<p>5. Защото, когато живеехме по плът, тогава страстите греховни, узнаваш чрез закона, действуваха в членовете ни, за да принесем плод на смъртта;</p>
							<p>6. но сега, като умряхме за закона, чрез който бяхме свързани, ние се освободихме от него, за да служим Богу с обновен дух, а не по вехтата буква.</p>
							<p>7. Какво, прочее, ще кажем? Нима законът е грях? Съвсем не. Ала аз узнах греха не инак, освен чрез закона, защото и похотта не бих познал, ако законът не казваше: "не похотствувай".</p>
							<p>8. Но грехът, като взе повод от заповедта, произведе в мене всякаква похот; защото грехът без закона е мъртъв.</p>
							<p>9. Аз живеех някога си без закон; но, когато дойде заповедта, грехът оживя,</p>
							<p>10. пък аз умрях; и оказа се, че заповедта, дадена за живот, ми послужи за смърт,</p>
							<p>11. защото грехът, като взе повод от заповедта, ме прелъсти и чрез нея ме умъртви.</p>
							<p>12. Тъй че законът е свет, и заповедта - света, справедлива и добра.</p>
							<p>13. И тъй, доброто ли стана за мене смърт? Съвсем не: но грехът, за да се яви той, че е грях, като ми причинява чрез доброто смърт, та чрез заповедта грехът да стане извънредно греховен.</p>
							<p>14. Защото знаем, че законът е духовен, пък аз съм от плът, продаден на греха.</p>
							<p>15. А каквото правя, не зная; защото не това, що желая, върша, а онова, що мразя, него правя.</p>
							<p>16. Ако пък върша това, що не желая, съгласявам се със закона, че е добър;</p>
							<p>17. а в такъв случай не аз вече върша това, а грехът, който живее в мене.</p>
							<p>18. Аз зная, че в мене, сиреч в плътта ми, не живее доброто; защото желание за добро има у мене, но да го върша не намирам сили.</p>
							<p>19. Защото не доброто, което искам, правя, а злото, което не искам, него върша.</p>
							<p>20. А щом върша това, що не искам, не аз го върша вече, а грехът, който живее в мене.</p>
							<p>21. И тъй, намирам у себе си такъв закон, че, кога искам да върша доброто, злото стои до мене.</p>
							<p>22. Защото с вътрешния си човек намирам услада в закона Божий,</p>
							<p>23. но в членовете си виждам друг закон, който воюва против закона на моя ум и ме прави пленник на греховния закон, що е в членовете ми.</p>
							<p>24. Нещастен аз човек! Кой ще ме избави от тялото на тая смърт?</p>
							<p>25. Благодаря на моя Бог чрез Иисуса Христа, нашия Господ. И тъй, сам аз с ума си служа на Божия закон, а с плътта - на греховния закон.</p>
							<p><strong><a name="8"></a>ГЛАВА 8.</strong></p>
							<audio controls><source src="/new/audio/b13/c8.mp3" type="audio/mpeg">Your browser does not support the audio element.</audio>

							<p>1. И тъй, сега няма никакво осъждане за ония, които са в Христа Иисуса и живеят не по плът, а по дух,</p>
							<p>2. защото законът на духа, който дава живот в Христа Иисуса, ме освободи от закона на греха и на смъртта.</p>
							<p>3. Онова, което законът не можеше да извърши, понеже беше безсилен поради плътта, Бог извърши, като изпрати Своя Син в плът, подобна на плътта на греха, да се принесе в жертва за грях, и Той осъди греха в плътта,</p>
							<p>4. та оправданието, изисквано от закона, да се изпълни в нас, които живеем не по плът, а по дух.</p>
							<p>5. Защото ония, които живеят по плът, за плътско мислят, а които живеят по дух - за духовно.</p>
							<p>6. Плътското мъдруване е смърт, а духовното мъдруване - живот и мир;</p>
							<p>7. защото плътското мъдруване е вражда против Бога: на закона Божий то се не покорява, нито пък може.</p>
							<p>8. А ония, които живеят по плът, не могат да угодят Богу.</p>
							<p>9. Вие живеете не по плът, а по дух, само ако Духът Божий живее във вас. Ако пък някой няма Духа на Христа, той не е Христов.</p>
							<p>10. Ако ли Христос е във вас, тялото е мъртво за грях, а духът живее за правда.</p>
							<p>11. Но ако Духът на Оногова, Който възкреси от мъртвите Иисуса, живее във вас, то. Който възкреси Христа от мъртвите, ще оживотвори и смъртните ви тела чрез живеещия във вас Негов Дух.</p>
							<p>12. И тъй, братя, ние не сме длъжници на плътта, та да живеем по плът;</p>
							<p>13. защото, ако живеете по плът, ще умрете; но, ако чрез духа умъртвявате деянията на тялото, ще бъдете живи,</p>
							<p>14. понеже всички, водени от Духа Божий, са синове Божии;</p>
							<p>15. защото вие не приехте духа на робство, та пак да бъдете в страх, а приехте Духа на осиновение, чрез Когото викаме: Авва, Отче!</p>
							<p>16. Самият Дух свидетелствува на нашия дух, че ние сме чеда Божии.</p>
							<p>17. Ако пък сме чеда, ние сме и наследници: наследници Божии, а сънаследници на Христа, и то само ако с Него страдаме, за да се и с Него прославим.</p>
							<p>18. Защото мисля, че страданията на сегашното време не са нищо е сравнение с оная слава, която ще се яви в нас.</p>
							<p>19. Па и тварите с нетърпение ожидат прославянето на синовете Божии,</p>
							<p>20. защото тварите се покориха на суетата не доброволно, а по волята на Оногова, Който ги покори,</p>
							<p>21. с надежда, че и самите твари ще бъдат освободени от робството на тлението при славното освобождение на синовете Божии.</p>
							<p>22. Защото знаем, че всички твари заедно стенат и се мъчат досега;</p>
							<p>23. и не само те, но и ние сами, които имаме начатъците на Духа, и ние сами стенем в себе си, очаквайки осиновение - изкупване на нашето тяло.</p>
							<p>24. Защото нашето спасение е в надежда. А надеждата за онова, което се вижда, не е надежда, понеже, защо ще се надява някой за нещо, което вижда?</p>
							<p>25. Кога пък се надяваме за онова, което не виждаме, с търпение го очакваме.</p>
							<p>26. Също и Духът ни подкрепя в нашите немощи; защото не знаем, за какво да се помолим, както трябва, но Сам Духът ходатайствува за нас с неизказани въздишки.</p>
							<p>27. А Оня, Който изпитва сърцата, знае, каква е мисълта на Духа, понеже Тоя по волята на Бога ходатайствува за светиите.</p>
							<p>28. При това знаем, че на ония, които любят Бога и са призвани по Негова воля, всичко съдействува към добро;</p>
							<p>29. защото, които Той е предузнал, тях е и предопределил да бъдат сходни с образа на Сина Му, та Той да бъде първороден между многото братя.</p>
							<p>30. А които е предопределил, тях и призвал; и които е призвал, тях и оправдал; а които е оправдал, тях и прославил.</p>
							<p>31. Какво, прочее, ще кажем на това? Ако Бог е за нас, кой ще е против нас?</p>
							<p>32. Оня, Който и собствения Си Син не пощади, а Го отдаде за всички ни, как няма да ни подари с Него и всичко?</p>
							<p>33. Кой ще обвини избраниците Божии? Бог е. Който ги оправдава.</p>
							<p>34. Кой е, който ще осъжда? Христос Иисус, Който умря, но още и възкръсна, Който е и отдясно на Бога, Който и ходатайствува за нас.</p>
							<p>35. Кой ще ни отлъчи от любовта Божия: скръб ли, притеснение ли, или гонение, глад ли, или голотия, опасност ли, или меч?</p>
							<p>36. както е писано: "заради Тебе весден ни умъртвяват; смятат ни като овци за клане".</p>
							<p>37. Но във всичко това сдържаме преголяма победа чрез Оногова, Който ни възлюби.</p>
							<p>38. Защото аз съм уверен, че ни смърт, нито живот, ни Ангели, ни Власти, нито Сили, ни настояще, нито бъдеще,</p>
							<p>39. ни височина, ни дълбочина, нито друга някоя твар ще може да ни отлъчи от любовта Божия в Христа Иисуса, нашия Господ.</p>
							<p><strong><a name="9"></a>ГЛАВА 9.</strong></p>
							<audio controls><source src="/new/audio/b13/c9.mp3" type="audio/mpeg">Your browser does not support the audio element.</audio>

							<p>1. Истина говоря в Христа, не лъжа, - свидетелствува ми моята съвест чрез Духа Светаго, -</p>
							<p>2. че ми е голяма скръб и непрестанна мъка на сърце;</p>
							<p>3. молил бих се сам аз да бъда отлъчен от Христа за братята си, мои сродници по плът,</p>
							<p>4. които са израилтяни, на които принадлежи осиновяване и слава, завети и законоположения, богослужение и обещания;</p>
							<p>5. техни са и отците, от тях е и Христос по плът, Който е над всички Бог, благословен вовеки, амин.</p>
							<p>6. Ала това не ще рече, че словото Божие не се е сбъднало: понеже не всички, които са от Израиля, са израилтяни,</p>
							<p>7. нито са всички чеда на Авраама, затова че са негово семе; но казано е: "от Исаака потомство ще се назове с твое име".</p>
							<p>8. Сиреч, не чедата на плътта са чеда Божии, а чедата на обещанието, те се признават за потомство.</p>
							<p>9. Защото думите на обещанието са тия: "по това време ще дойда, и Сарра ще има син".</p>
							<p>10. И не само със Сарра, но тъй беше и с Ревека, която зачена наведнъж двама сина от Исаака, нашия баща;</p>
							<p>11. защото, докле не бяха се още родили и не бяха направили нищо добро или лошо (за да се знае, че Божието решение в избора зависи не от дела, а от Призоваващия),</p>
							<p>12. беше й казано: "по-големият ще робува на по-малкия",</p>
							<p>13. както е и писано: "Иакова възлюбих, а Исава намразих".</p>
							<p>14. Какво, прочее, ще кажем? Нима неправда има у Бога? Съвсем не.</p>
							<p>15. Защото Той казва на Моисея: "който е за помилуване, ще го помилувам, и който е за съжаляване, ще го съжаля".</p>
							<p>16. И тъй, това зависи не от оногова, който желае, нито от оногова, който тича, а от Бога, Който милува.</p>
							<p>17. Защото Писанието казва на фараона: "тъкмо за това те издигнах, за да покажа над тебе силата Си, и за да бъде името Ми проповядвано по цяла земя".</p>
							<p>18. И тъй, когото иска, милува, а когото иска, ожесточава.</p>
							<p>19. Но ще ми кажеш: а защо още обвинява? Кой се е възпротивил на волята Му?</p>
							<p>20. Ами ти, човече, кой си, та спориш с Бога? Изделието нима ще каже на майстора си: защо си ме тъй направил?</p>
							<p>21. Или грънчарят не е властен над глината, та от едно и също месиво да направи един съд за почетна употреба, а друг - за долна?</p>
							<p>22. Какво от туй. ако Бог, желаейки да покаже гнева Си, и да яви мощта Си с голямо дълготьрпение, понесе някои съдове на гняв, приготвени за погибел?</p>
							<p>23. и ако Той, за да яви богатството на Своята слава над някои съдове на милосърдие, приготвени от Него за слава,</p>
							<p>24. помилува нас, които Той призва не само от иудеи, но и от езичници?</p>
							<p>25. както и в Осия казва: "ще нарека Мой народ оня, който не беше Мой народ, и възлюбена - невъзлюбената".</p>
							<p>26. "И на онова място, дето им е казано: вие сте не Мой народ, там ще бъдат наречени синове на живия Бог".</p>
							<p>27. А Исаия се провиква за Израиля: "ако броят на синовете Израилеви бъде колкото морския пясък, остатъкът само ще се спаси;</p>
							<p>28. защото Господ ще завърши делото и ще реши по правда: Господ ще извърши решително дело на земята".</p>
							<p>29. И, както предрече Исаия, "ако Господ Саваот не бе ни оставил семе, щяхме да станем като Содом и щяхме да заприличаме на Гомора".</p>
							<p>30. Какво, прочее, ще кажем? Езичниците, които не търсеха оправдание, получиха оправдание, и то оправдание чрез вярата.</p>
							<p>31. А Израил, който търсеше закона на правдата, не достигна до закона на правдата.</p>
							<p>32. Защо? Затова че търсеха не от вярата, а като че от делата на закона. Защото се препънаха о Камъка на препъване,</p>
							<p>33. както е писано: "ето, полагам в Сион Камък на препъване и Камък на съблазън; и всеки, който вярва в Него, няма да се посрами".</p>
							<p><strong><a name="10"></a>ГЛАВА 10.</strong></p>
							<audio controls><source src="/new/audio/b13/c10.mp3" type="audio/mpeg">Your browser does not support the audio element.</audio>

							<p>1. Братя, желанието на моето сърце и молитвата ми към Бога за израилтяните е да бъдат спасени.</p>
							<p>2. Свидетелствувам им, че те имат ревност за Бога, ала не по разум.</p>
							<p>3. Защото, без да разбират Божията правда и търсейки да изтъкнат своята правда, те се не покориха на Божията правда,</p>
							<p>4. понеже завършък на закона е Христос, за да бъде оправдан всеки вярващ.</p>
							<p>5. Мойсей пише за оправданието от закона: "който човек го е изпълнил, ще бъде жив чрез него".</p>
							<p>6. А оправданието от вярата казва тъй: "да не речеш в сърцето си: кой ще възлезе на небето?" сиреч, да свали Христа,</p>
							<p>7. "или: кой ще слезе в бездната?" сиреч, да изведе Христа от мъртвите.</p>
							<p>8. Но какво казва Писанието? "Близо до тебе е словото, в твоите уста и в твоето сърце", сиреч, словото на вярата, което проповядваме;</p>
							<p>9. защото, ако с устата си изповядваш Господа Иисуса, и със сърцето си повярваш, че Бог Го възкреси от мъртвите, ще се спасиш,</p>
							<p>10. понеже със сърце се вярва за оправдаване, а с уста се изповядва за спасение.</p>
							<p>11. Пък и Писанието казва: "всеки, който вярва в Него, няма да се посрами".</p>
							<p>12. Няма разлика между иудеин и елин, защото един и същ е Господ на всички, богат за всички, които Го призовават.</p>
							<p>13. Защото всякой, който призове името Господне, ще се спаси.</p>
							<p>14. Но как ще призоват Оногова, в Когото не са повярвали? Как пък ще повярват в Оногова, за Когото не са чули? А как ще чуят без проповедник?</p>
							<p>15. И как ще проповядват, ако не бъдат пратени? както е писано: "колко прекрасни са нозете на ония, които благовестят мир, които благовестят доброто!"</p>
							<p>16. Ала не всички послушаха благовестието. Защото Исаия казва: "Господи, кой повярва на това, що е чул от нас?"</p>
							<p>17. И тъй, вярата иде от слушане, а слушането - от слово Божие.</p>
							<p>18. Но казвам: нима те не чуха? Напротив, "гласът им се разнесе по цяла земя, и думите им-до краищата на вселената".</p>
							<p>19. Пак казвам: нима Израил не разбра? Пръв Мойсей казва: "Аз ще възбудя у вас ревност чрез тия, които са не народ, ще ви раздразня чрез неразбран народ".</p>
							<p>20. А Исаия смело казва: "намериха Ме ония, които не Ме търсеха, открих се на ония, които не питаха за Мене".</p>
							<p>21. За Израиля пък казва: "весден простирах ръцете Си към народ непослушен и упорит".</p>
							<p><strong><a name="11"></a>ГЛАВА 11.</strong></p>
							<audio controls><source src="/new/audio/b13/c11.mp3" type="audio/mpeg">Your browser does not support the audio element.</audio>

							<p>1. И тъй, казвам: нима Бог отхвърли Своя народ? Съвсем не. Защото и аз съм израилтянин, от семе Авраамово, от коляно Вениаминово.</p>
							<p>2. Бог не отхвърли Своя народ, който бе предузнал. Или не знаете, какво казва Писанието за Илия, как той се оплаква Богу от Израиля, думайки:</p>
							<p>3. "Господи, избиха Ти пророците и разкопаха Ти жертвениците; аз останах сам, и искат да ми вземат душата".</p>
							<p>4. А какво му казва Божият отговор? "Оставих Си седем хиляди мъже, които не приклониха колене пред Ваала".</p>
							<p>5. Тъй, прочее, и в сегашно време, по избор на благодатта, запази се остатък.</p>
							<p>6. Но, ако е по благодат, не е вече по дела; защото, инак, благодатта не би била вече благодат. Ако пък е по дела, то това не е вече благодат; защото, инак, делото не би било вече дело.</p>
							<p>7. Но какво? Израил не получи онова, що търсеше; избраните пък получиха, а другите се ожесточиха,</p>
							<p>8. както е писано: "Бог им даде дух на безчувствие, очи - да не виждат и уши - да не чуват, дори до днешен ден".</p>
							<p>9. И Давид казва: "трапезата им да бъде тям примка, клопка, препънка и отплата;</p>
							<p>10. да потъмнеят очите им, за да не виждат, и гръбнака им превий завинаги".</p>
							<p>11. Прочее, казвам: нима се препънаха, за да паднат безвъзвратно? Съвсем не. Но чрез тяхното падане дойде спасението за езичниците, за да се възбуди в тях ревност.</p>
							<p>12. Ако пък падането им е богатство за света, и лишението им е богатство за езичниците, то колко повече ще бъде обръщането на всички тях!</p>
							<p>13. На вас, езичниците, казвам: доколкото съм апостол на езичниците, аз прославям службата си,</p>
							<p>14. та дано някак възбудя ревност у сродниците си по плът и спася някои от тях.</p>
							<p>15. Защото, ако тяхното отхвърляне е помирение за света, то какво ще бъде приемането им, ако не възкресение от мъртви?</p>
							<p>16. Ако начатъкът е свет, свето е и тестото; и ако коренът е свет, свети са и клоните.</p>
							<p>17. Ако пък някои от клоните са се отчеснали, а ти, бидейки дива маслина, си се присадил на тяхно място и си станал съучастник на корена и на маслинения сок,</p>
							<p>18. то не се хвали пред клоните. Ако пък се хвалиш, знай, че не ти държиш корена, а коренът - тебе.</p>
							<p>19. Но ще речеш: отчеснаха се клоните, за да се аз присадя.</p>
							<p>20. Добре. Те поради неверие се отчеснаха, а ти чрез вяра се държиш: не мисли високо за себе си, а имай страх.</p>
							<p>21. Защото, ако Бог не е пощадил природните клони, гледай да не би и тебе да не пощади.</p>
							<p>22. Виж, прочее, Божията благост и строгост: строгост към отпадналите, а благост към тебе, ако останеш в благостта; инак, и ти ще бъдеш отсечен.</p>
							<p>23. Но те, ако не пребъдат в неверие, ще бъдат присадени, защото Бог е мощен пак да ги присади.</p>
							<p>24. Защото, ако ти си отсечен от естествена дива маслина, и против естеството си присаден на питомна маслина, то колко по-лесно тия, естествените, ще бъдат присадени на своята маслина.</p>
							<p>25. Не искам, братя, да не знаете тая тайна (за да не възмечтаете много за себе си), че ожесточението у Израиля стана частично, докле да влезе цялото множество езичници,</p>
							<p>26. и по такъв начин целият Израил ще се спаси, както е писано: "ще дойде от Си-он Избавителят и ще отстрани нечестието от Иакова".</p>
							<p>27. "И това е тям завет от Мене, когато отнема греховете им".</p>
							<p>28. Що се отнася до благовестието, те са врагове поради вас; но в избора те са обични Богу поради отците.</p>
							<p>29. Защото Божиите дарове и призванието са неотменни.</p>
							<p>30. Както и вие някога си бяхне непокорни Богу, а сега сте помилувани, поради тяхното непокорство,</p>
							<p>31. така и те сега са непокорни, поради вашето помилуване, та и сами те да бъдат помилувани.</p>
							<p>32. Защото Бог затвори всички в непокорство, та всички да помилува.</p>
							<p>33. О, каква бездна богатство, премъдрост и знание у Бога! Колко са непостижими Неговите съдби и неизследими Неговите пътища!</p>
							<p>34. Защото, кой е познал ума на Господа? Или кой Му е бил съветник? 35. Или кой е дал Нему нещо отнапред, та и Той да му възвърне?</p>
							<p>36. Защото всичко е от Него, чрез Него и у Него. Нему слава вовеки, амин.</p>
							<p><strong><a name="12"></a>ГЛАВА 12.</strong></p>
							<audio controls><source src="/new/audio/b13/c12.mp3" type="audio/mpeg">Your browser does not support the audio element.</audio>

							<p>1. И тъй, в името на милосърдието Божие ви моля, братя, да представите телата си в жертва жива, света и благо-угодна Богу, и това ще бъде вашето духовно богослужение,</p>
							<p>2. и недейте се съобразява с тоя век, а се преобразявайте чрез обновения ваш ум, та да познавате от опит, коя е благата, угодна и съвършена воля Божия.</p>
							<p>3. По дадената мене благодат всекиму от вас казвам: не мислете за себе си повече, отколкото трябва да мислите; а мислете скромно наспоред вярата, каквато Бог е отмерил всекиму.</p>
							<p>4. Защото, както в едно тяло имаме много членове, ала всички членове вършат не една и съща работа,</p>
							<p>5. тъй и ние многото съставяме едно тяло в Христа, а отделно един другиму сме членове.</p>
							<p>6. И понеже, по дадената нам благодат, имаме разни дарби, то, имаш ли пророчество, пророчествувай според вярата;</p>
							<p>7. имаш ли служба, пребъдвай в службата; учител ли си, - в учението;</p>
							<p>8. наставник ли си, - наставлявай; дарител ли си, - дарувай простосърдечно; предстоятел ли си, - предстоявай с усърдие; благотворител ли си, - благотвори на радо сърце.</p>
							<p>9. Любовта да бъде нелицемерна; отвръщайте се от злото, прилепяйте се към доброто;</p>
							<p>10. бъдете един към други нежни с братска любов; преваряйте се в почит един към други;</p>
							<p>11. в усърдието не бивайте лениви; духом бъдете пламенни; Господу служете;</p>
							<p>12. бъдете радостни в надеждата; в скръбта бивайте търпеливи, в молитвата - постоянни;</p>
							<p>13. помагайте на светиите в техните нужди; залягайте да бъдете страннолюбиви;</p>
							<p>14. благославяйте вашите гонители; благославяйте, а не кълнете.</p>
							<p>15. Радвайте се с ония, които се радват, и плачете с ония, които плачат.</p>
							<p>16. Бъдете единомислени помежду си; не мислете за себе си високо, а носете се смирено; недейте се има за мъдри;</p>
							<p>17. не въздавайте никому зло за зло, а залягайте за това, що е добро пред всички човеци.</p>
							<p>18. Ако е възможно, доколкото зависи от вас, бъдете в мир с всички човеци.</p>
							<p>19. Не отмъщавайте за себе си, възлюбени, а дайте място на Божия гняв. Защото писано е: "отмъщението е Мое. Аз ще отплатя, казва Господ".</p>
							<p>20. И тъй, ако врагът ти е гладен, нахрани го; ако е жаден, напой го; защото, вършейки това, ти ще струпаш жар на главата му.</p>
							<p>21. Не се оставяй да те надвива злото, но надвивай злото с добро.</p>
							<p><strong><a name="13"></a>ГЛАВА 13.</strong></p>
							<audio controls><source src="/new/audio/b13/c13.mp3" type="audio/mpeg">Your browser does not support the audio element.</audio>

							<p>1. Всяка душа да се подчинява на върховните власти, защото няма власт, която да не е от Бога; и каквито власти има, те са от Бога наредени.</p>
							<p>2. Затова, който се противи на властта, противи се на Божията наредба. А ония, които се противят, ще навлекат върху си осъждане.</p>
							<p>3. Защото началниците не са страшни за добрите дела, а за лошите. Искаш ли пък да се не боиш от властта, прави добро, и ще получиш похвала от нея;</p>
							<p>4. защото началникът е Божий служител, теб за добро. Ако пък правиш зло, бой се, защото той не напразно носи меч: той е Божий служител и отмъщава с гняв ономува, който прави зло.</p>
							<p>5. Затова трябва да се подчиняваме, и то не само поради страх от неговия гняв, но и по съвест.</p>
							<p>6. Затова и данък плащате; защото те са Божии служители, и с това именно служене са постоянно заети.</p>
							<p>7. И тъй, отдавайте всекиму, каквото сте длъжни: комуто данък - данък; комуто берия - берия; комуто страх - страх; комуто чест - чест.</p>
							<p>8. Не дължете никому нищо, освен взаимна любов; защото, който люби другиго, изпълнил е закона.</p>
							<p>9. Защото заповедите: не прелюбодействувай, не убивай, не кради, не лъжесвидетелствувай, чуждо не пожелавай, и всяка друга заповед се съдържа в тия думи: възлюби ближния си като самаго себе си.</p>
							<p>10. Любовта не прави зло на ближния; и тъй, любовта е изпълнение на закона.</p>
							<p>11. И така постъпвайте, понеже знаете времето, именно, че е настъпил часът да се събудим вече от сън. Защото сега е по-близо до нас спасението, нежели когато повярвахме.</p>
							<p>12. Нощта се превали, а денят се приближи: да отхвърлим, прочее, делата на мрака и да наденем оръжието на светлината.</p>
							<p>13. Като в ден, да се държим благоприличие, без да се предаваме нито на срамни гощавки и пиянство, нито на сладострастие и разпътство, нито на раздор и завист;</p>
							<p>14. но облечете се в Господа нашего Ии-суса Христа, и грижите за плътта не превръщайте в пехоти.</p>
							<p><strong><a name="14"></a>ГЛАВА 14.</strong></p>
							<audio controls><source src="/new/audio/b13/c14.mp3" type="audio/mpeg">Your browser does not support the audio element.</audio>

							<p>1. Немощния във вярата приемайте без препирни за мнения.</p>
							<p>2. Един вярва, че може да яде всичко, а немощният яде зеленчук.</p>
							<p>3. Който яде, да не презира оногова, който не яде; и който не яде, да не осъжда оногова, който яде, понеже Бог го е приел.</p>
							<p>4. Кой си ти, който съдиш чуждия слуга? Пред своя Господар стои той, или пада. И ще бъде изправен, защото Бог е мощен да го изправи.</p>
							<p>5. Един различава ден от ден, а друг смята всички дни еднакви. Всеки да постъпва, според както е напълно уверен в ума си.</p>
							<p>6. Който различава дните, различава ги за Господа; и който не различава дните, за Господа ги не различава. Който яде, за Господа яде, защото благодари на Бога; и който не яде, за Господа не яде, и благодари на Бога.</p>
							<p>7. Защото никой от нас не живее за себе си и никой не умира за себе си,</p>
							<p>8. но живеем ли - за Господа живеем, умираме ли - за Господа умираме; следователно, живеем ли, или умираме - Господни сме.</p>
							<p>9. Защото Христос затова и умря и възкръсна и оживя, за да господарува и над мъртви и над живи.</p>
							<p>10. А ти защо съдиш брата си? Или пък ти защо презираш брата си? Всички ще застанем пред съдилището Христово.</p>
							<p>11. Защото писано е: "жив съм Аз, казва Господ, пред Мене ще се преклони всяко коляно, и всеки език ще изповяда Бога".</p>
							<p>12. И тъй, всеки от нас ще отговаря Богу за себе си.</p>
							<p>13. Прочее, нека не съдим вече един другиго, а по-добре съдете за това - да не поставяте на брата си препънка или съблазън.</p>
							<p>14. Зная и съм уверен чрез Господа Иисуса, че няма нищо само по себе си нечисто; само за оногова, който счита нещо за нечисто, за него то е нечисто.</p>
							<p>15. Ако пък за ястие се огорчава брат ти, ти вече не по любов постъпваш. Не погубвай със своето ястие оногова, за когото Христос умря.</p>
							<p>16. Да се не хули, прочее, вашето добро.</p>
							<p>17. Защото царството Божие не е ястие и питие, а правда и мир и радост в Светаго Духа.</p>
							<p>18. Който служи на Христа с тия добродетели, угоден е Богу и изпитан между човеците.</p>
							<p>19. И тъй, нека търсим онова, що служи за мир и взаимно назидание.</p>
							<p>20. Зарад ястие не разрушавай делото Божие. Всичко е чисто, а лошо е за оня човек, който яде със съблазън;</p>
							<p>21. по-добре е да не ядеш месо, да не пиеш вино и да не правиш нищо, от което брат ти се препъва, или се съблазнява, или изнемогва.</p>
							<p>22. Имаш ли вяра? Имай си я за себе си пред Бога. Блажен е, който не осъжда себе си за това, що одобрява.</p>
							<p>23. А който се съмнява, осъден е, ако яде, защото яде не от вяра; а всичко, що не е от вяра, е грях.</p>
							<p>24. А на Тогова, Който има сила да ви укрепи, според благовестието ми и проповедта за Иисуса Христа, според откритието на тайната, умълчавана от вечни времена,</p>
							<p>25. а сега явена, и чрез пророческите писания, по заповед на вечния Бог, възвесте-на на всички народи, за да се покоряват на вярата, -</p>
							<p>26. на Тогова единаго премъдраго Бога, чрез Иисуса Христа, слава вовеки, амин.</p>
							<p><strong><a name="15"></a>ГЛАВА 15.</strong></p>
							<audio controls><source src="/new/audio/b13/c15.mp3" type="audio/mpeg">Your browser does not support the audio element.</audio>

							<p>1. Ние, силните, сме длъжни да понасяме немощите на слабите и не на себе си да угаждаме:</p>
							<p>2. всеки от нас е длъжен да угажда на ближния в доброто, за назидание.</p>
							<p>3. Защото и Христос не на Себе Си угоди, но както е писано: "хулите на ония, които Те хулят, паднаха върху Мене".</p>
							<p>4. А всичко, що бе писано по-преди, за наша поука бе писано, та чрез търпението и чрез утехата от Писанията да имаме надежда.</p>
							<p>5. А Бог на търпението и утехата дано ви даде да бъдете в единомислие помежду си според учението на Христа Иисуса,</p>
							<p>6. та единодушно и с едни уста да славите Бога и Отца на Господа нашего Иисуса Христа.</p>
							<p>7. Затова приемайте един другиго, както и Христос прие вас за слава Божия.</p>
							<p>8. И казвам, че Иисус Христос стана служител на обрязването заради Божията истинност, за да утвърди обещанията, дадени на отците,</p>
							<p>9. а пък езичниците да прославят Бога за милосърдието Му, както е писано: "за това ще Те прославя. Господи, между езичниците и ще възпея Твоето име".</p>
							<p>10. И пак е казано: "развеселете се, езичници, с Неговия народ".</p>
							<p>11. И пак: "хвалете Господа, всички езичници, и прославете Го, всички народи".</p>
							<p>12. Исаия също казва: "ще съществува коренът Иесеев и Издигащият се от него ще владее над народите; Нему ще се надяват народите".</p>
							<p>13. А Бог на надеждата дано ви изпълни с всяка радост и мир във вярата, та чрез силата на Духа Светаго да се преумножава вашата надежда.</p>
							<p>14. И аз сам съм уверен за вас, братямои, че и вие сте пълни с благост, изпълнени сте с всяко познание и можете да наставлявате един другиго;</p>
							<p>15. но писах ви, братя, малко по-смеличко, за да ви напомня за дадената мене от Бога благодат</p>
							<p>16. да бъда служител на Иисуса Христа между езичниците и свещенодействено да извършвам Божието благовестие, та приносът на езичниците, осветен от Духа Светаго, да бъде благоприятен.</p>
							<p>17. И тъй, мога да се похваля в Христа Иисуса с това, що се отнася до Бога,</p>
							<p>18. защото не ще се осмеля да кажа нещо, което да не е извършил Христос чрез мене, за да станат езичниците послушни на вярата, със слово и дело,</p>
							<p>19. със силата на поличби и чудеса, със силата на Божия Дух, тъй че разпространих благовестието Христово от Йерусалим и околността дори до Илирик.</p>
							<p>20. При това считах за чест да проповядвам Евангелието не там, дето името Христово беше вече известно, за да не зидам върху чужда основа,</p>
							<p>21. а, както е писано: "ония, на които не беше известено за Него, ще видят, и ония, които не бяха чули, ще узнаят".</p>
							<p>22. Тъкмо това много пъти ми и пречеше да дойда при вас.</p>
							<p>23. Сега пък, понеже нямам вече такова място в тия страни, а от много години копнея да дойда при вас,</p>
							<p>24. кога тръгна за Испания, ще ви навестя. Защото, преминавайки, надявам се да ви видя и да бъда от вас изпроводен нататък, след като първом ви се пона-радвам малко.</p>
							<p>25. А сега отивам в Йерусалим, за да послужа на светиите,</p>
							<p>26. защото Македония и Ахаия благоволиха да направят някое подаяние за бедните светии в Йерусалим.</p>
							<p>27. Благоволиха, па и длъжни им са. Понеже, ако езичниците станаха съучастници в техните духовни блага, то длъжни са и тям да услужват със своите телесни блага.</p>
							<p>28. След като извърша това и им запечатам тоя плод, ще замина през вашите места за Испания.</p>
							<p>29. А знам, че, кога дойда при вас, ще дойда с пълна благословия на Христовото благовестие.</p>
							<p>30. Прочее, моля ви, братя, заради Господа нашего Иисуса Христа и заради любовта на Духа, да ми спомагате в молитвите си за мене към Бога,</p>
							<p>31. за да се избавя от невярващите в Иудея, и за да бъде службата ми в Йерусалим благоприятна на светиите,</p>
							<p>32. та с радост да дойда при вас с Божията воля и да се успокоя заедно с вас.</p>
							<p>33. А Бог на мира да бъде с всички вас, амин.</p>
							<p><strong><a name="16"></a>ГЛАВА 16.</strong></p>
							<audio controls><source src="/new/audio/b13/c16.mp3" type="audio/mpeg">Your browser does not support the audio element.</audio>

							<p>1. Препоръчвам ви Фива, наша сестра, дякониса при църквата в Кенхрея:</p>
							<p>2. приемете я в Господа, както прилича на светии, и помогнете й, в каквото ще има нужда от вас, защото и тя беше помощница на мнозина и на самия мене.</p>
							<p>3. Поздравете Прискила и Акила, моите сътрудници в Христа Иисуса</p>
							<p>4. (които за душата ми положиха главата си; на тях не само аз благодаря, но и всички църкви из езичниците) и домашната им църква.</p>
							<p>5. Поздравете моя възлюбен Епенет, пръв повярвал в Христа в Ахаия.</p>
							<p>6. Поздравете Мариам, която се много труди за нас.</p>
							<p>7. Поздравете Андроника и Юния, мои сродници и съзатворници, които са чутовни между апостолите и които още преди мене повярваха в Христа.</p>
							<p>8. Поздравете обичния ми в Господа Амплия.</p>
							<p>9. Поздравете нашия сътрудник в Христа Урбана и обичния ми Стахия.</p>
							<p>10. Поздравете изпитания в Христа Апелия. Поздравете верните от дома Аристовулов.</p>
							<p>11. Поздравете сродника ми Иродиона. Поздравете ония от домашните на Наркиса, които вярват в Господа.</p>
							<p>12. Поздравете Трифена и Трифоса, които се трудят за Господа. Поздравете обичната Персида, която много се потруди за Господа.</p>
							<p>13. Поздравете избрания в Господа Руфа, както и неговата и моя майка.</p>
							<p>14. Поздравете Асинкрита, Флегонта, Ерма, Патрова, Ермия и другите с тях братя.</p>
							<p>15. Поздравете Филолога и Юлия, Ни-рея и сестра му, и Олимпана, и всички с тях светии.</p>
							<p>16. Поздравете се един други със свето целуване. Поздравяват ви всички църкви Христови.</p>
							<p>17. Моля ви, братя, пазете се от ония, които произвеждат разцепления и съблазни против учението, което сте научили, и странете от тях.</p>
							<p>18. Защото такива служат не на Господа нашето Иисуса Христа, а на корема си, и със сладки и ласкателни думи измамват сърцата на простодушните.</p>
							<p>19. Вашата послушност на вярата е на всички известна; затова аз се радвам за вас, но желая, да бъдете мъдри в доброто и прости в злото.</p>
							<p>20. А Бог на мира скоро ще съкруши сатаната под нозете ви. Благодатта на Господа нашето Иисуса Христа да бъде с вас! Амин.</p>
							<p>21. Поздравяват ви сътрудникът ми Ти-мотей и моите сродници Луций, Иасон и Сосипатьр.</p>
							<p>22. Поздравявам ви в Господа и аз Тер-тий, който написах това послание.</p>
							<p>23. Поздравява ви Гаий, мой и на цялата църква странноприемник. Поздравява ви Ераст, градският ковчежник, и брат Кварт.</p>
							<p>24. Благодатта на Господа нашето Иисуса Христа да бъде с всички вас. Амин.</p>

						</div></div></div>
			</div>

			<div>
				<div class="reader-message"></div>
			</div>
			<div aria-owns="toolbar"></div>
		</div>
	</body>
</html>
