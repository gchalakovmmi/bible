<!DOCTYPE html>
<html lang="bg">
	<head>
		<meta charset="UTF-8"/>
		<meta name="viewport" content="width=device-width, initial-scale=1.0"/>
		<title>22. Псалтир</title>
	</head>
	<body>
		<div class="container" style="--line-height: 1.6em; --letter-spacing: -0.03em; --word-spacing: -0.05em; --text-alignment: start; --block-img-margin-right: unset; --block-img-margin-left: unset;" lang="bg" dir="ltr">
			<div class="header reader-header reader-show-element">
				<a class="domain reader-domain" href="https://bg-patriarshia.bg/bible-old-testament-22">bg-patriarshia.bg</a>
				<div class="domain-border"></div>
				<h1 class="reader-title">22. Псалтир</h1>
				<div class="credits reader-credits"></div>
				<div class="meta-data">
					<div class="reader-estimated-time" data-l10n-args="{&quot;range&quot;:&quot;188–238&quot;,&quot;rangePlural&quot;:&quot;other&quot;}" data-l10n-id="about-reader-estimated-read-time" dir="ltr">188–238 minutes</div>
				</div>
			</div>

			<hr>

			<div class="content">
				<div class="moz-reader-content reader-show-element"><div id="readability-page-1" class="page"><div>

							<p><strong>Псалом:&nbsp; <a href="#1">1</a>&nbsp; <a href="#2">2</a>&nbsp; <a href="#3">3</a>&nbsp; <a href="#4">4</a>&nbsp; <a href="#5">5</a>&nbsp; <a href="#6">6</a>&nbsp; <a href="#7">7</a>&nbsp; <a href="#8">8</a>&nbsp; <a href="#9">9</a>&nbsp; <a href="#10">10</a>&nbsp; <a href="#11">11</a>&nbsp; <a href="#12">12</a>&nbsp; <a href="#13">13</a>&nbsp; <a href="#14">14</a>&nbsp; <a href="#15">15</a>&nbsp; <a href="#16">16</a>&nbsp; <a href="#17">17</a>&nbsp; <a href="#18">18</a>&nbsp; <a href="#19">19</a>&nbsp; <a href="#20">20</a>&nbsp; <a href="#21">21</a>&nbsp; <a href="#22">22</a>&nbsp; <a href="#23">23</a>&nbsp; <a href="#24">24</a>&nbsp; <a href="#25">25</a>&nbsp; <a href="#26">26</a>&nbsp; <a href="#27">27</a>&nbsp; <a href="#28">28</a>&nbsp; <a href="#29">29</a>&nbsp; <a href="#30">30</a>&nbsp; <a href="#31">31</a>&nbsp; <a href="#32">32</a>&nbsp; <a href="#33">33</a>&nbsp; <a href="#34">34</a>&nbsp; <a href="#35">35</a>&nbsp; <a href="#36">36</a>&nbsp; <a href="#37">37</a>&nbsp; <a href="#38">38</a>&nbsp; <a href="#39">39</a>&nbsp; <a href="#40">40</a>&nbsp; <a href="#41">41</a>&nbsp; <a href="#42">42</a>&nbsp; <a href="#43">43</a>&nbsp; <a href="#44">44</a>&nbsp; <a href="#45">45</a>&nbsp; <a href="#46">46</a>&nbsp; <a href="#47">47</a>&nbsp; <a href="#48">48</a>&nbsp; <a href="#49">49</a>&nbsp; <a href="#50">50</a>&nbsp; <a href="#51">51</a>&nbsp; <a href="#52">52</a>&nbsp; <a href="#53">53</a>&nbsp; <a href="#54">54</a>&nbsp; <a href="#55">55</a>&nbsp; <a href="#56">56</a>&nbsp; <a href="#57">57</a>&nbsp; <a href="#58">58</a>&nbsp; <a href="#59">59</a>&nbsp; <a href="#60">60</a>&nbsp; <a href="#61">61</a>&nbsp; <a href="#62">62</a>&nbsp; <a href="#63">63</a>&nbsp; <a href="#64">64</a>&nbsp; <a href="#65">65</a>&nbsp; <a href="#66">66</a>&nbsp; <a href="#67">67</a>&nbsp; <a href="#68">68</a>&nbsp; <a href="#69">69</a>&nbsp; <a href="#70">70</a>&nbsp; <a href="#71">71</a>&nbsp; <a href="#72">72</a>&nbsp; <a href="#73">73</a>&nbsp; <a href="#74">74</a>&nbsp; <a href="#75">75</a>&nbsp; <a href="#76">76&nbsp;</a> <a href="#77">77</a>&nbsp; <a href="#78">78</a>&nbsp; <a href="#79">79</a>&nbsp; <a href="#80">80</a>&nbsp; <a href="#81">81</a>&nbsp; <a href="#82">82</a>&nbsp; <a href="#83">83</a>&nbsp; <a href="#84">84</a>&nbsp; <a href="#85">85</a>&nbsp; <a href="#86">86</a>&nbsp; <a href="#87">87</a>&nbsp; <a href="#88">88</a>&nbsp; <a href="#89">89</a>&nbsp; <a href="#90">90</a>&nbsp; <a href="#91">91</a>&nbsp; <a href="#92">92</a>&nbsp; <a href="#93">93</a>&nbsp; <a href="#94">94</a>&nbsp; <a href="#95">95</a>&nbsp; <a href="#96">96</a>&nbsp; <a href="#97">97</a>&nbsp; <a href="#98">98</a>&nbsp; <a href="#99">99</a>&nbsp; <a href="#100">100</a>&nbsp; <a href="#101">101</a>&nbsp; <a href="#102">102</a>&nbsp; <a href="#103">103</a>&nbsp; <a href="#104">104</a>&nbsp; <a href="#105">105</a>&nbsp; <a href="#106">106</a>&nbsp; <a href="#107">107</a>&nbsp; <a href="#108">108</a>&nbsp; <a href="#109">109</a>&nbsp; <a href="#110">110</a>&nbsp; <a href="#111">111</a>&nbsp; <a href="#112">112</a>&nbsp; <a href="#113">113</a>&nbsp; <a href="#114">114&nbsp;</a> <a href="#115">115</a>&nbsp; <a href="#116">116</a>&nbsp; <a href="#117">117</a>&nbsp; <a href="#118">118</a>&nbsp; <a href="#119">119</a>&nbsp; <a href="#120">120&nbsp;</a> <a href="#121">121</a>&nbsp; <a href="#122">122</a>&nbsp; <a href="#123">123</a>&nbsp; <a href="#124">124</a>&nbsp; <a href="#125">125</a>&nbsp; <a href="#126">126</a>&nbsp; <a href="#127">127</a>&nbsp; <a href="#128">128</a>&nbsp; <a href="#129">129</a>&nbsp; <a href="#130">130</a>&nbsp; <a href="#131">131</a>&nbsp; <a href="#132">132</a>&nbsp; <a href="#133">133</a>&nbsp; <a href="#134">134</a>&nbsp; <a href="#135">135</a>&nbsp; <a href="#136">136</a>&nbsp; <a href="#137">137</a>&nbsp; <a href="#138">138</a>&nbsp; <a href="#139">139</a>&nbsp; <a href="#140">140</a>&nbsp; <a href="#141">141</a>&nbsp; <a href="#142">142</a>&nbsp; <a href="#143">143</a>&nbsp; <a href="#144">144</a>&nbsp; <a href="#145">145</a>&nbsp; <a href="#146">146</a>&nbsp; <a href="#147">147</a>&nbsp; <a href="#148">148</a>&nbsp; <a href="#149">149</a>&nbsp; <a href="#150">150</a></strong></p>
							<p><strong><a name="1"></a>ПСАЛОМ 1.</strong></p>
							<p><strong>Псалом Давидов.</strong></p>
							<p><br>1. Блажен е оня човек, който не отива в събранието на нечестивци, в пътя на грешници не стои и в сборището на развратители не седи,<br>2. а в закона на Господа е волята му, и върху Неговия закон той размишлява денем и нощем!<br>3. И ще бъде той като дърво, посадено край водни потоци, което дава плода си в свое време, и чийто лист не вехне; и във всичко, що върши, ще успее.<br>4. Не тъй са нечестивците, (не тъй;) но те са като прах, що вятърът измита (от земното лице).<br>5. Затова нечестивците не ще устоят на съда, и грешниците - в събранието на праведните.<br>6. Защото Господ знае пътя на праведните, а пътят на нечестивците ще погине.</p>
							<p><strong><a name="2"></a>ПСАЛОМ 2.</strong></p>
							<p><strong>Псалом Давидов.</strong></p>
							<p><br>1. Защо се вълнуват народите, и племената замислят суетни неща?<br>2. Въстават царете земни. И князете се съвещават заедно против Господа и против неговия Помазаник.<br>3. "Да разкъсаме казват техните вериги и да смъкнем от себе си техните окови."<br>4. Оня, Който живее на небесата, ще се насмее. Господ ще ги поругае.<br>5. Тогава в гнева Си ще им заговори и с яростта Си ще ги смути:<br>6. "Аз помазах Моя Цар над Сион, Моята света планина;<br>7. ще възвестя определението: Господ Ми каза: Син Мой си Ти; Аз днес Те родих<br>8. искай от Мене, и ще Ти дам народите за Твое наследие, и всичко до крайземя - за Твое владение.<br>9. Ти ще ги поразиш с железен жезъл; ще ги строшиш като грънчарски съд."<br>10. И тъй, вразумете се, царе; вземете поука, съдии земни!<br>11. Служете Господу със страх и радвайте се (пред Него) в трепет.<br>12. Отдайте почит Сину, за да се не разгневи, и за да не погинете във вашия път, защото Неговият гняв скоро ще се разпали. Блажени са всички, които се Нему уповават.</p>
							<p><strong><a name="3"></a>ПСАЛОМ 3.</strong></p>
							<p><strong>Псалом на Давида, когато бягаше от сина си Авесалома.</strong></p>
							<p><br>1. Господи, колко се умножиха враговете ми! Мнозина въстават против мене;<br>2. мнозина казват за душата ми: за него спасение няма в Бога.<br>3. Но Ти, Господи, си щит пред мене, моя слава, и Ти въздигаш главата ми.<br>4. С гласа си викам към Господа, и Той ме чува от светата Си планина.<br>5. Лягам, спя и ставам, защото Господ ме закриля.<br>6. Няма да се уплаша от десетки хиляди люде, които отвред са се опълчили против мене.<br>7. Стани, Господи! спаси ме. Боже мой! защото Ти удряш по лицето всички мои врагове и трошиш зъбите на нечестивите.<br>8. От Господа е спасението. Върху Твоя народ е Твоето благословение.</p>
							<p><strong><a name="4"></a>ПСАЛОМ 4.</strong></p>
							<p><strong>Началнику на хора. На струнни свирала. Псалом Давидов.</strong></p>
							<p><br>2. Кога викам, чуй ме, Боже на моята правда! В утеснение Ти ми даваше простор. Помилуй ме и чуй молитвата ми.<br>3. Синове велможки, докога славата ми ще бъде в поругание? докога ще обичате суета и ще търсите лъжа?<br>4. Знайте, че Господ Си е отделил Своя светия; Господ чува, кога викам към Него.<br>5. Като се гневите, не съгрешавайте: размислете в сърцето си на леглата си, и утихнете.<br>6. Принасяйте жертви праведни и се уповавайте на Господа.<br>7. Мнозина думат: кой ще ни покаже добрини? Яви ни светлината на лицето Си, Господи!<br>8. Ти изпълни сърцето ми с веселие, откак у тях се намножи жито и вино (и слей).<br>9. Спокойно си лягам и спя, защото Ти, Господи, ми даваш да живея в безопасност.</p>
							<p><strong><a name="5"></a>ПСАЛОМ 5.</strong></p>
							<p><strong>Началнику на хора. На надуйни свирала. Псалом Давидов.</strong></p>
							<p><br>2. Чуй, Господи, думите ми, разумей мислите ми.<br>3. Вслушай се в гласа на моите вопли, Царю мой и Боже мой! защото Тебе се моля.<br>4. Господи, чуй рано гласа ми, - на ранина ще застана пред Тебе и ще чакам,<br>5. защото Ти си Бог, Който не обича беззаконие; злият няма да се настани при Тебе;<br>6. нечестивите няма да пребъдват пред Твоите очи: Ти ненавиждаш всички, които вършат беззаконие.<br>7. Ти ще погубиш ония, които говорят лъжа; от кръвожаден и коварен Господ се гнуси.<br>8. Аз пък, по Твоята велика милост, ще вляза в Твоя дом и ще се поклоня в светия Твой храм със страх пред Тебе.<br>9. Господи, упътвай ме в Твоята правда, заради моите врагове: изравняй Твоя път пред мене.<br>10. Защото в устата им няма истина; сърцето им е пагуба, гърлото им - отворен гроб, с езика си лъстят.<br>11. Осъди ги, Боже, да не сполучат в своите кроежи; отхвърли ги, поради голямото им нечестно, защото се дигнаха против Тебе.<br>12. И ще се възрадват всички, които се на Тебе уповават, ще ликуват вечно, и Ти ще ги закриляш; и ще се хвалят с Тебе ония, които обичат Твоето име.<br>13. Защото Ти, Господи, благославяш праведника и с благоволение, като с щит, го закриляш.</p>
							<p><strong><a name="6"></a>ПСАЛОМ 6.</strong></p>
							<p><strong>Началнику на хора. На осмострунно свирало. Псалом Давидов.</strong></p>
							<p><br>2. Господи, в яростта Си не ме изобличавай и в гнева Си не ме наказвай.<br>3. Помилуй ме. Господи, защото съм немощен; изцели ме. Господи, защото костите ми са потресени;<br>4. потресена ми е силно и душата; а Ти, Господи, докога?<br>5. Обърни се. Господи, избави душата ми, спаси ме поради милостта Си,<br>6. защото в смъртта няма спомен за Тебе: в гроба кой ще Те слави?<br>7. Уморен съм от моите въздишки; всяка нощ обливам леглото си, със сълзи измокрям постелката си.<br>8. Помрачи се от скръб окото ми, остаря поради всичките ми врагове.<br>9. Махнете се от мене всички, които вършите беззаконие, защото Господ чу гласа на моя плач,<br>10. Господ чу молбата ми. Господ ще приеме молитвата ми.<br>11. Да бъдат посрамени и жестоко поразени всички мои врагове; да се върнат назад и в миг да се засрамят.</p>
							<p><strong><a name="7"></a>ПСАЛОМ 7.</strong></p>
							<p><strong>Плачевна песен, която Давид изпя Господу по делото на Хуса, от Вениаминово коляно.</strong></p>
							<p><br>2. Господи, Боже мой! на Тебе се уповавам, спаси ме от всички мои гонители и ме избави;<br>3. да не изтръгне врагът като лъв душата ми и да я не разкъса, кога няма избавител (нито спасител).<br>4. Господи, Боже мой! ако аз съм направил нещо, ако има неправда в ръцете ми,<br>5. ако съм отплащал със зло ономува, който е бил в мир с мене, аз, който съм избавял дори оногова, който без причина ми е станал враг, -<br>6. нека врагът погне душата ми и я настигне, нека стъпче в земята живота ми, и славата ми да хвърли в праха.<br>7. Стани, Господи, в гнева Си, дигни се против бесненията на враговете ми, пробуди се заради мене за в съда, който си заповядал, -<br>8. множество народи ще застанат около Тебе; издигни се високо над тях.<br>9. Господ ще съди народите. Съди ме, Господи, по правдата ми и по непорочността, що е в мене.<br>10. Да престане злобата на нечестивите, а праведника подкрепи, защото Ти изпитваш сърца и утроби, праведний Боже!<br>11. Моят щит е в Бога, Който спасява правите по сърце.<br>12. Бог е съдия праведен (крепък и дълготърпелив,) и Бог, Който всеки ден строго изисква;<br>13. ако някой не се обръща, Той изостря меча Си, изопва лъка Си и го насочва,<br>14. приготвя за него смъртоносни оръдия, прави стрелите Си палещи.<br>15. Ето, нечестивият зачена неправда, носи злоба и роди си лъжа.<br>16. Ров изрови, изкопа го дълбоко и падна в ямата, която приготви;<br>17. злобата му ще се обърне върху неговата глава, и злодейството му ще падне върху темето му.<br>18. Ще славя Господа по Неговата правда и ще възпявам името на Господа Всевишни.</p>
							<p><strong><a name="8"></a>ПСАЛОМ 8.</strong></p>
							<p><strong>Началнику на хора. На гетско свирало. Псалом Давидов.</strong></p>
							<p><br>2. Господи. Боже наш! колко е величествено Твоето име по цяла земя! Твоята слава се простира по-горе от небесата.<br>3. Из устата на младенци и кърмачета Ти си стъкмил похвала, за да засрамиш Твоите врагове, та да направиш да млъкне враг и мъстител.<br>4. Кога гледам Твоите небеса - дело на Твоите пръсти, месечината и звездите, които си поставил, казвам си:<br>5. що е човек, та го помниш, и син човечески, та го спохождаш?<br>6. Понизил си го с малко нещо спроти Ангелите: със слава и чест си го увенчал;<br>7. поставил си го владетел над делата на Твоите ръце; всичко си покорил под нозете му:<br>8. овци и волове всички, а също и зверовете полски,<br>9. птици небесни и риби морски, всичко, що преминава морските пътища.<br>10. Господи, Боже наш, колко е величествено Твоето име по цяла земя!</p>
							<p><strong><a name="9"></a>ПСАЛОМ 9.</strong></p>
							<p><strong>Началнику на хора. След смъртта на Лабена. Псалом Давидов.</strong></p>
							<p><br>2. Ще (Те) славя, Господи, от все сърце, ще възвестявам всички Твои чудеса,<br>3. ще се радвам и тържествувам за Тебе, ще възпявам Твоето име, Всевишний.<br>4. Когато враговете ми бъдат обърнати назад, ще се препънат и ще погинат пред Твоето лице,<br>5. защото Ти отсъди моя съд и моята тъжба; Ти седна на престола. Съднико праведний.<br>6. Ти възнегодува против народите, погуби нечестивия, името им заличи вовек-века.<br>7. У врага съвсем не стигна оръжие, и градовете Ти разруши; с тях загина споменът им.<br>8. Но Господ вечно пребъдва; Той е приготвил за съд Своя престол,<br>9. и ще съди вселената по правда, ще отсъди народите справедливо.<br>10. И ще бъде Господ прибежище за угнетения, прибежище в усилни времена;<br>11. и ще се уповават на Тебе ония, които познават Твоето име, понеже Ти не оставяш ония, които Те търсят, Господи.<br>12. Пейте Господу, Който живее на Сион, възпявайте между народите делата Му,<br>13. защото Той дири сметка за кръв; помни загиналите, не забравя писъка на потиснатите.<br>14. Помилуй ме, Господи; погледни, как страдам от ония, които ме мразят, - Ти, Който ме издигаш от вратата на смъртта,<br>15. за да възвестявам всичката Твоя хвала при портите на дъщерята Сионова: ще се радвам за спасението от Тебе.<br>16. Паднаха народите в ямата, що бяха изкопали; в примката, що бяха скрили, се оплете ногата им.<br>17. Господ биде познат по съда, който извърши; нечестивецът биде уловен в делата на ръцете си.<br>18. Да си идат в ада нечестивците, - всички народи, които забравят Бога.<br>19. Защото не завинаги ще бъде забравен сиромахът, и надеждата на бедните не докрай ще загине.<br>20. Стани, Господи, да не вземе връх човек; нека се съдят народите пред Твоето лице.<br>21. Напрати, Господи, върху им страх: нека знаят народите, че те са човеци.<br>22. Защо, Господи, стоиш далеч и криеш Себе Си в усилно време?<br>23. Поради гордостта си нечестивците преследват бедния: нека се хванат в хитрите кроежи, що сами измислят.<br>24. Защото нечестивецът се хвали с похотта на душата си; користолюбецът облажава себе си.<br>25. В своята гордост нечестивецът пренебрегва Господа и казва: "не дири сметка"; във всички си помисли дума: "няма Бог!"<br>26. Във всяко време пътищата му са гибелни; Твоите съдби са далеч от него; на всички свои врагове гледа с презрение;<br>27. дума в сърце си: "няма да се поклатя; от рода в род зло няма да ми се случи".<br>28. Устата му са пълни с проклятия, коварства и лъжа; под езика му - мъчение и пагуба;<br>29. седи в засада зад двора; в скришни места убива невинния; очите му дебнат сиромаха;<br>30. причаква на скришно място като лъв в леговище; причаква в засада, за да хване сиромаха; хваща сиромаха и го увлича в мрежите си;<br>31. прегъва се, приляга - и сиромасите падат в силните му нокти;<br>32. дума в сърце си: "Бог е забравил, скрил е лицето Си, никога няма да види."<br>33. Стани, Господи Боже (мой), дигни ръката Си, не забравяй (Твоите до край) потиснати.<br>34. Защо нечестивецът нехае за Бога, думайки в сърце си: "Ти няма да търсиш сметка"?<br>35. Ти виждаш, понеже гледаш обиди и притеснения, за да отплатиш с ръката Си. Тебе се беден предава; на сираче Ти си помощник.<br>36. Сломи мишцата на нечестивия и злия, тъй че да се търси и да се не намери неговото нечестие.<br>37. Господ е цар навеки, завинаги; ще изчезнат езичниците от Неговата земя.<br>38. Господи! Ти чуваш желанието на смирените; укрепи сърцето им; отвори ухото Си,<br>39. за да отсъдиш правда на сираче и на потиснат, та човек да не всява вече страх на земята.</p>
							<p><strong><a name="10"></a>ПСАЛОМ 10.</strong></p>
							<p><strong>Началнику на хора. Псалом Давидов.</strong></p>
							<p><br>1. На Господа се уповавам; как тогава казвате на душата ми: "отлети на вашата планина като птица"?<br>2. Защото ето, нечестивците изопнаха лък, туриха стрелата си на тетивата, за да стрелят в тъмно върху правите по сърце.<br>3. Когато са разрушени основите, какво ще стори праведникът?<br>4. Господ е в светия Свой храм, Господ има престола Си на небесата; очите Му гледат (към бедния); веждите Му изпитват човешките синове.<br>5. Господ изпитва праведния, а душата Му мрази нечестивеца и насилника.<br>6. Върху нечестивците ще излее Той като дъжд разпалени въглени, огън и жупел; и палещ вятър е техният дял от чашата,<br>7. защото Господ е праведен, - обича правда; лицето Му гледа праведника.</p>
							<p><strong><a name="11"></a>ПСАЛОМ 11.</strong></p>
							<p><strong>Началнику на хора. На осмострунно. Псалом Давидов.</strong></p>
							<p><br>1. Спаси (ме), Господи, защото не остана праведен, защото няма верни между синовете човешки.<br>3. Лъжа говори всеки на ближния си; лъстиви са устата, говорят с присторено сърце.<br>4. Господ ще изтреби всички лъстиви Уста, високомерния език,<br>5. ония, които думат: "с езика си ще надвием; устата ни са с нас, кой ни е господар?"<br>6. Заради страданията на сиромасите и охканията на бедните ще се дигна сега, казва Господ, ще туря в безопасност оногова, когото искат да уловят.<br>7. Думите на Господа са думи чисти, сребро, очистено от пръст в горнило, седем пъти претопено.<br>8. Ти, Господи, ще ги запазиш и ще ги завардиш от този род навеки.<br>9. Навред ходят нечестивци, когато нищожните измежду синовете човешки се издигат.</p>
							<p><strong><a name="12"></a>ПСАЛОМ 12.</strong></p>
							<p><strong>Началнику на хора. Псалом Давидов.</strong></p>
							<p><br>2. Докога, Господи, ще ме забравяш докрай, докога ще скриваш лицето Си от мене?<br>3. Докога ще измислям кроежи в душата си, и ще скърбя в сърцето си денем (и нощем)? Докога врагът ми ще се издига над мене?<br>4. Милостно погледни, чуй ме, Господи, Боже мой! Просвети очите ми, за да не заспя сън смъртен;<br>5. да не каже врагът ми: "надвих му". Да се не зарадват гонителите ми, ако се поклатя.<br>6. Аз пък се уповавам на Твоята милост; сърцето ми ще се зарадва за спасението от Тебе; ще пея Господу, Който ме е облагодетелствувал (и ще възпявам името на Господа Всевишни).</p>
							<p><strong><a name="13"></a>ПСАЛОМ 13.</strong></p>
							<p><strong>Началнику на хора. Псалом Давидов.</strong></p>
							<p><br>1. Рече безумец в сърце си: "няма Бог". - Развратиха се човеците, извършиха гнусни дела; няма кой да прави добро.<br>2. Господ от небесата с внимание погледна към синовете човешки, за да види, има ли кой да разбира, да търси Бога.<br>3. Всички се отклониха, станаха еднакво покварени; няма кой да прави добро, няма нито един.<br>4. Нима не ще се вразумят всички, които вършат беззаконие, които тъй изпояждат народа ми, както ядат хляб, и които не призовават Господа?<br>5. Там ще се уплашат те от страх, (дето няма страх,) защото Бог е в рода на праведните.<br>6. Вие се подиграхте с мисълта на сиромаха, че Господ е негова надежда.<br>7. "Кой ще даде от Сион спасение Израилю!" Кога Господ върне пленените от Своя народ, тогава ще се зарадва Иаков, и ще се развесели Израил.</p>
							<p><strong><a name="14"></a>ПСАЛОМ 14.</strong></p>
							<p><strong>Псалом Давидов.</strong></p>
							<p><br>1. Господи, кой може да пребъдва в Твоето жилище? кой може да обитава на Твоята света планина?<br>2. Оня, който ходи непорочно, върши правда и в сърце си говори истина;<br>3. който не клевети с езика си, не прави зло на приятеля си и не понася хули за ближния си;<br>4. оня, в чиито очи е презрян отхвърленият, но който слави ония, които се боят от Господа; който се кълне, макар и на зъл човек, и не изменява;<br>5. който не дава парите си с лихва и не приема дарове против невинния. Който постъпва тъй, няма да се поклати навеки.</p>
							<p><strong><a name="15"></a>ПСАЛОМ 15.</strong></p>
							<p><strong>Давидова песен.</strong></p>
							<p><br>1. Пази ме. Боже, защото на Тебе се уповавам.<br>2. Казах Господу: Ти си Господ мой; моите блага Тебе са непотребни.<br>3. Към светиите, които са на земята, и към Твоите избраници - към тях е всичкото ми желание.<br>4. Нека се умножават скърбите на ония, които тичат към чужди богове; аз няма да принеса техните кървави възлияния и с устата си няма да помена техните имена.<br>5. Господ е дял от моето наследие и моята чаша. Ти държиш моя жребий.<br>6. Междите ми се паднаха по хубави места, и наследието ми е приятно за мене.<br>7. Ще благославям Господа, Който ме е вразумил; дори и нощем ме учи моята вътрешност.<br>8. Винаги виждах пред себе си Господа, защото Той е от дясната ми страна; няма да се поклатя.<br>9. Затова се възрадва сърцето ми, и се възвесели езикът ми; а още и плътта ми ще почива в надежда,<br>10. защото Ти не ще оставиш душата ми в ада и не ще дадеш на Твоя светия да види тление.<br>11. Ти ще ми посочиш пътя на живота: пълна радост е пред Твоето лице, блаженство е в Твоята десница навеки.</p>
							<p><strong><a name="16"></a>ПСАЛОМ 16.</strong></p>
							<p><strong>Молитва Давидова</strong></p>
							<p><br>1. Чуй Господи, правдата (ми), послушай вика ми, приеми молба от нелъжлива уста.<br>2. От Твоето лице да излезе съд за мене; Твоите очи да погледнат правотата.<br>3. Ти изпита сърцето ми, споходи ме нощем, изкуси ме и нищо не намери; устата ми не отстъпват от мислите ми.<br>4. В човешките дела, по думата на устата Ти, аз се пазех от пътищата на притеснителя.<br>5. Утвърди крачките ми по Твоите пътища, да се не поклатят стъпките ми.<br>6. Към Тебе викам, защото Ти ще ме чуеш, Боже; приклони ухото Си към мене, чуй моите думи.<br>7. Яви чудната Си милост, Ти, Който надяващите се (Тебе) спасяваш от ония, които се противят на Твоята десница;<br>8. пази ме като зеница на око; скрий ме в сянката на Твоите крила<br>9. от лицето на нечестивците, които ме нападат, - от враговете на душата ми, които ме окръжават:<br>10. те се затвориха в тлъстината си, надменно говорят с устата си.<br>11. Сега на всяка наша крачка ни окръжават; те устремиха очите си, за да ме повалят на земята.<br>12. Те са като лъв, който жадува за плячка, - като лъвче, което стои на потайни места.<br>13. Стани, Господи, предупреди ги, повали ги. Избави с мечаСи душата ми от нечестивеца;<br>14. чрез Твоята ръка, Господи, избави я от човеците на света, чийто дял е в тоя живот, и чиято утроба пълниш от Твоите съкровищници; синовете им са сити и ще оставят остатък на децата си.<br>15. Аз пък ще гледам с правда на Твоето лице; кога се събуждам, с Твоя образ ще се насищам.</p>
							<p><strong><a name="17"></a>ПСАЛОМ 17.</strong></p>
							<p><strong>Началнику на хора. <em>Псалом</em> на Давида, раб Господен, който произнесе към Господа думите на тая песен, когато Господ го избави от ръцете на всичките му врагове и от ръката на Саула. И той каза:</strong></p>
							<p><br>Ще Те възлюбя, Господи, крепост моя!<br>3. Господ е моя твърдиня и мое прибежище, мой Избавител, мой Бог, моя скала; Нему се уповавам; Той е мой щит, рог на спасението ми и мое убежище.<br>4. Ще призова достойния за поклонение Господ и ще се избавя от враговете си.<br>5. Смъртни мъки са ме обхванали, и потоци от беззакония са ме заплашили,<br>6. вериги адови са ме стегнали, и мрежите на смъртта са ме оплели.<br>7. В утеснението си призовах Господа и към моя Бог извиках. И Той чу от Своя (свети) чертог гласа ми, и моят вик стигна до Неговия слух.<br>8. Потърси се и се разклати земята, трепнаха и се размърдаха планинските острови, защото се разгневи (Бог);<br>9. дигна се дим от Неговия гняв, и от устата Му огън пояждащ; разпалени въглени се сипеха от Него.<br>10. Наведе Той небесата и слезе, - и мрак под нозете Му.<br>11. И седна на херувими, полетя и се понесе на ветрени крила.<br>12. И мрака направи Свое покривало, а сянка около Себе Си - водния мрак, въздушните облаци.<br>13. От блясъка бягаха пред Него облаците Му, град и огнени въглени.<br>14. Загърмя Господ в небесата, и Всевишният издаде Своя глас: град и огнени въглени.<br>15. Пусна стрелите Си и ги пръсна, множество мълнии - и ги разсипа.<br>16. И явиха се водни извори, и се раз твориха основите на вселената от страшния глас Твой, Господи, щом духна духът на Твоя гняв.<br>17. Той протегна ръка от висинето, и ме взе, и извлече ме из многото води;<br>18. избави ме от силния ми враг и от онези, които ме мразеха и бяха по-силни от мене.<br>19. В деня на моето нещастие те се дигнаха против мене, ала Господ беше моя опора.<br>20. Изведе ме Той на просторно място и ме избави, защото благоволи към мене.<br>21. Въздаде ми Господ по моята правда, по чистотата на моите ръце ме възнагради,<br>22. защото аз пазех Господните пътища и не бях нечестив пред моя Бог;<br>23. защото всички Негови заповеди са пред мене, и от наредбите Му не отстъпвах.<br>24. Бях непорочен пред Него и се предпазвах да не съгреша;<br>25. и въздаде ми Господ по моята правда, по чистотата на ръцете ми пред Негови очи.<br>26. С милостиви Ти постъпваш милостивно, с искрен човек - искрено,<br>27. с чист - чисто, а с лукав - според неговото лукавство,<br>28. защото Ти спасяваш угнетенитс люде, а надменните очи унижаваш.<br>29. Ти правиш да свети моето светило, Господи; моят Бог просветлява тъмата ми.<br>30. С Тебе войска разбивам, с моя Бог на стена възлизам.<br>31. Бог! - Непорочен е Неговият шт, чисто е словото на Господа; Той е щит за всички, които се Нему уповават.<br>32. Защото, кой е Бог, освен Господа, и кой е защита, освен нашия Бог?<br>33. Бог ме препасва със сила и ми приготвя верен път;<br>34. прави нозете ми като на елен и ме поставя на моите височини;<br>35. учи ръцете ми на борба, и мишците ми трошат меден лък.<br>36. Ти си ми дал щита на Твоето спасение, Твоят"а десница ме поддържа и Твоята милост ме възвеличава.<br>37. Ти разширяваш крачките ми под мене, и нозете ми се не поклащат.<br>38. Гоня враговете си и ги настигам, и се не връщам, докле ги не изтребя;<br>39. поразявам ги, и те не могат да станат, падат под нозете ми,<br>40. защото Ти ме препаса със сила за война и повали под нозете ми ония, които въстанаха против мене;<br>41. Ти обърна към мене тила на враговете ми, и аз ще изтребя ония, които ме мразят:<br>42. те викат, ала няма кой да ги спаси; към Господа викат, - ала Той ги не слуша;<br>43. разсявам ги като прах пред лицето на вятъра, тъпча ги като улична кал.<br>44. Ти ме избави от народния бунт, постави ме глава на другородци; народ, който не познавах, ми служи;<br>45. само по слух за мене ми се покоряват; другородци ми се умилкват;<br>46. другородци бледнеят и треперят в своите крепости.<br>47. Жив Господ, и благословен да е моят Защитник! Да бъде превъзнесен Бог на моето спасение,<br>48. Бог, Който мъсти за мене, Който ми покорява народите<br>49. и Който ме избавя от враговете ми! Ти ме възвиси над ония, които въстанаха против мене, и ме отърва от жесток човек.<br>50. Затова ще Те славя между друго-родците и ще възпявам Твоето име, Господи,<br>51. Който величествено спасяваш царя и правиш милост на Твоя помазаник Давида и на потомството му навеки.</p>
							<p><strong><a name="18"></a>ПСАЛОМ 18.</strong></p>
							<p><strong>Началнику на хора. Псалом Давидов.</strong></p>
							<p><br>2. Небесата проповядват славата на Бога, и за делата на ръцете Му възвестява твърдта.<br>3. Ден на ден реч предава, и нощ на нощ знание открива.<br>4. Няма език и няма наречие, дето не би се чувал техният глас.<br>5. Техният звук се носи по цяла земя, и техните думи до краищата на вселената. В тях Той е поставил жилище за слънцето,<br>6. и то излиза като жених из брачния си чертог, радва се като исполин да измине пътя си:<br>7. от края на небесата е изходът му, и шествието му до другия им край, и от неговата топлина нищо се не укрива.<br>8. Законът на Господа е съвършен - укрепява душата; откровението Господне е вярно - простите прави мъдри.<br>9. Господните повеления са праведни - веселят сърцето; Господнята заповед е светла - просветлява очите.<br>10. Страхът Господен е чист - пребъдва навеки. Съдбите Господни са истина - всички са праведни;<br>11. те са по-желани от злато, и дори от множество чисто злато, по-сладки от мед и капки от вошен мед;<br>12. и Твоят раб бива опазван от тях; в тяхното спазване е великата награда.<br>13. Кой ще съгледа своите грешки? От моите тайни грехове ме очисти,<br>14. и от умишлените удържи раба Си, за да ме не обладаят. Тогава аз ще бъда непорочен и чист от голямо развращение.<br>15. Думите на устата ми и помислите на сърцето ми да бъдат благоугодни пред Тебе, Господи, крепост моя и Избавителю мой!</p>
							<p><strong><a name="19"></a>ПСАЛОМ 19.</strong></p>
							<p><strong>Началнику на хора. Псалом Давидов.</strong></p>
							<p><br>2. Да те чуе Господ в скръбен ден, да те защити името на Бога Иаковов.<br>3. Да ти прати помощ от светилището и от Сион да те подкрепи.<br>4. Да си спомни всички твои жертвени приноси и твоето всесъжение да направи тучно.<br>5. Да ти даде (Господ), каквото ти сърце желае, и всички твои намерения да изпълни.<br>6. Ще се зарадваме за твоето спасение и в името на нашия Бог ще издигнем знаме. Да изпълни Господ всички твои молби.<br>7. Сега познах, че Господ спасява Своя помазаник, отговаря му от светите Си небеса с мощта на Своята спасяваща десница.<br>8. Едни - с колесници, други - с коне, а ние с името на Господа, нашия Бог, се хвалим;<br>9. те се поколебаха и паднаха, а ние станахме и стоим прави.<br>10. Господи, спаси царя и чуй ни, когато викаме (към Тебе)!</p>
							<p><strong><a name="20"></a>ПСАЛОМ 20.</strong></p>
							<p><strong>Началнику на хора. Псалом Давидов.</strong></p>
							<p><br>2. Господи! с Твоята сила царят се весели и за спасението от Тебе безмерно се радва.<br>3. Ти му даде, каквото му сърце желаеше, и молбата на устата му не отхвърли,<br>4. защото Ти го срещна с благословии за добро, възложи на главата му венец от злато.<br>5. Той иска от Тебе живот; Ти му даде Дълголетие във век века.<br>6. Голяма е славата му в спасението от Тебе; Ти го облече с чест и величие.<br>7. Ти положи на него благословии навеки, развесели го с радостта на лицето Си,<br>8. защото царят се уповава на Господа и по благостта на Всевишния няма да се поклати.<br>9. Ръката Ти ще намери всички Твои врагове, десницата Ти ще намери (всички), които Те мразят.<br>10. Във време на гнева Си ще ги направиш като огнена пещ; в гнева Си Господ ще ги погуби, и огън ще ги погълне.<br>11. Ти ще изтребиш плода им от земята, и семето им - изсред човешките синове,<br>12. защото те предприеха против Тебе зло, скроиха заговори, ала не можаха (да ги изпълнят).<br>13. Ти ще ги поставиш за цел, от Твоите лъкове ще пуснеш стрели в лицето им.<br>14. Издигни се. Господи, с Твоята сила; ние ще възпяваме и прославяме Твоята мощ.</p>
							<p><strong><a name="21"></a>ПСАЛОМ 21.</strong></p>
							<p><strong>Началнику на хора. Кога се зора сипва. Псалом Давидов.</strong></p>
							<p><br>2. Боже мой. Боже мой! (чуй ме;) защо си - ме оставил? Далеч са от спасението ми думите на моя вик.<br>3. Боже мой! викам денем - и Ти не чуваш, и нощем - и няма за мене мира.<br>4. Но Ти, Светии, живееш посред славословията на Израиля.<br>5. На Тебе се уповаваха отците ни; уповаваха се, и Ти ги избавяше;<br>6. към Тебе викаха, и биваха спасявани; на Тебе се уповаваха, и се не посрамяха.<br>7. Аз пък съм червей, а не човек, гавра за човеците и презрение у народа.<br>8. Всички, които ме виждат, ругаят ми се; клатейки глава, думат с уста:<br>9. "Той се уповаваше на Господа,яека Го избави, нека Го спаси, ако Му е угоден".<br>10. Но Ти ме извади из утробата, вложи в мене упование още в майчините ми гърди.<br>11. Още от утроба на Тебе съм оставен; от утроба майчина ми Ти си мой Бог.<br>12. Не се отдалечавай от мене, защото скръбта е близо, а помощник няма.<br>13. Множество телци ме обиколиха; тлъсти бикове васански ме окръжиха,<br>14. разтвориха уста против мене като лъв, който е гладен за плячка и рика.<br>15. Аз се разлях като вода; всичките ми кости се разглобиха; сърцето ми стана като восък, разтопи се в моята вътрешност.<br>16. Силата ми изсъхна като чиреп; езикът ми прилепна о небцето, и Ти ме сведе до смъртна пръст.<br>17. Защото псета ме окръжиха, сбирщина злосторници ме обиколи, пробиха ми ръце и нозе.<br>18. Можеше да се изброят всичките ми кости, а те гледат и си правят зрелище от мене;<br>19. делят помежду си дрехите ми и за одеждата ми хвърлят жребие.<br>20. Но Ти, Господи, не се отдалечавай от мене; Сило моя! побързай ми на помощ;<br>21. избави от меч живота ми, и от псета - самотната ми душа;<br>22. спаси ме от устата на лъва, и от рогата на еднорогите, като чуеш, избави ме.<br>23. Ще възвестявам Твоето име на братята си, сред събранието ще Те хваля.<br>24. Вие, които се боите от Господа,възхвалете. Го. Цяло семе Иаковово, прослави Го. Да благоговее пред Него цяло семе Израилево,<br>25. защото Той не презря и не пренебрегна скърбите на страдащия, не скри от него лицето Си, а го чу, когато тоя викна към Него.<br>26. За Тебе е хвалата ми във великото събрание; ще изпълня оброците си пред ония, които се боят от Него.<br>27. Да ядат бедните и се насищат, да хвалят Господа ония, които Го търсят; да живеят сърцата ви навеки!<br>28. Ще си спомнят и ще се обърнат към Господа всички земни краища, и ще се поклонят пред Тебе всички езически племена,<br>29. защото царството е на Господа, и Той е Владетел над народите.<br>30. Ще ядат и ще се поклонят всички тлъсти на земята; пред Него ще се преклонят всички, които слизат в пръстта и не могат да опазят живота си.<br>31. Потомството (ми) ще Му служи и ще се нарича Господне навеки;<br>32. ще дойдат и ще възвестяват на човеците, които ще се родят, правдата Му, ще разказват това, що Господ е сторил.</p>
							<p><strong><a name="22"></a>ПСАЛОМ 22.</strong></p>
							<p><strong>Псалом Давидов.</strong></p>
							<p><br>1. Господ е Пастир мой, от нищо не ще се нуждая:<br>2. Той ме настанява на злачни пасбища и ме води на тихи води,<br>3. подкрепя душата ми, насочва ме по пътя на правдата заради Своето име.<br>4. Да тръгна и по долината на смъртната сянка, няма да се уплаша от злото, защото Ти си с мене; Твоят жезъл и Твоята палица ме успокояват.<br>5. Ти приготви пред мене трапеза пред очите на враговете ми, помаза главата ми с елей; чашата ми е препълнена.<br>6. Тъй благостта и милостта (Ти) да ме придружават през всички дни на живота ми, и аз ще пребъдвам в дома Господен много дни.</p>
							<p><strong><a name="23"></a>ПСАЛОМ 23.</strong></p>
							<p><strong>Псалом Давидов. (В първия ден на седмицата.)</strong></p>
							<p><br>1. Господня е земята и онова, що я изпълня, вселената и всичко, що живее в нея,<br>2. защото Той я основа върху морета, и върху реки я утвърди.<br>3. Кой ще възлезе на планината "Господня, или кой ще застане на Неговото свето място?<br>4. Оня, чиито ръце са невинни и сърцето чисто, който не се е клел в душата си напразно и не е споменавал лъжливо името Господне (пред ближния си), -<br>5. той ще получи благословение от Господа и милост от Бога, своя Спасител.<br>6. Такъв е родът на ония, които Го търсят, които търсят Твоето лице, Боже Иаковов!<br>7. Подигнете, порти, горнището си, поДигнете се, вечни порти, и ще влезе Царят на славата!<br>8. Кой е тоя Цар на славата? - Крепкият и силният Господ, силният на война Господ.<br>9. Подигнете, порти, горнището си, подигнете се, вечни порти, и ще влезе Царят на славата!<br>10. Кой е тоя Цар на славата? - Господ на силите. Той е Цар на славата.</p>
							<p><strong><a name="24"></a>ПСАЛОМ 24.</strong></p>
							<p><strong>Псалом Давидов.</strong></p>
							<p><br>1. Към Тебе, Господи, въздигам душата си.<br>2. Боже мой, на Тебе се уповавам, да се не посрамя (навеки), да не тържествуват над мене враговете ми,<br>3. да се не посрамят и всички, които се надяват на Тебе; да се посрамят ония, които вършат беззаконие без причина.<br>4. Покажи ми. Господи, Твоите пътища и научи ме на Твоите пътеки.<br>5. Насочи ме към Твоята истина и ме научи, защото Ти си Бог на моето спасение; на Тебе се надявам всеки ден.<br>6. Спомни си Твоите щедрости. Господи, и Твоите милости, защото са отвека.<br>7. Греховете на младостта ми и престъпленията ми не си спомняй; по милостта Си спомни си за мене, по Твоята благост, Господи!<br>8. Благ и праведен е Господ, затова учи грешните в пътя,<br>9. насочва кротките към правда и учи кротките на Своите пътища.<br>10. Всички пътища Господни са милост и истина за ония, които пазят завета Му и откровенията Му.<br>11. Заради твоето име, Господи, прости греха ми, защото е голям.<br>12. Кой е човекът, който се бои от Господа? Нему Той ще посочи, кой път да избере.<br>13. Неговата душа ще пребъде в добро, и неговото семе ще наследи земята.<br>14. Тайната Господня е за ония, които Му се боят; тям открива Той Своя завет.<br>15. Очите ми винаги са към Господа, защото Той изважда из примка нозете ми.<br>16. Милостно погледни към мене и ме помилуй, защото съм самотен и угнетен.<br>17. Скърбите на сърцето ми се умножиха; извади ме из моите беди.<br>18. Погледни моето страдание и моето безсилие и прости всичките ми грехове.<br>19. Погледни моите врагове, колко много са те и с каква върла омраза ме мразят.<br>20. Запази душата ми и ме избави, та да се не посрамя, задето се на Тебе уповавам.<br>21. Непорочност и правота да ме пазят, защото на Тебе се надявам.<br>22. Избави, Боже, Израиля от всичките му скърби.</p>
							<p><strong><a name="25"></a>ПСАЛОМ 25.</strong></p>
							<p><strong>Псалом Давидов.</strong></p>
							<p><br>1. Отсъди ме, Господи, понеже ходих непорочно и, като се уповавам на Господа, няма да се поклатя.<br>2. Изкуси ме, Господи, изпитай ме; разтопи моите вътрешности и моето сърце;<br>3. защото Твоята милост е пред очите ми, и аз ходих в Твоята истина,<br>4. с люде лъжливи не седях и с коварни няма да отида;<br>5. намразих сборището на злонамерените, и с нечестивци няма да седна;<br>6. ще умивам ръцете си в невинност и ще обикалям жертвеника Ти, Господи,<br>7. за да възвестявам с хвалебен глас и да разказвам всички Твои чудеса.<br>8. Господи, обикнах обиталището на Твоя дом и мястото, дето живее Твоята слава.<br>9. Не погубвай душата ми с грешници и живота ми с кръвници,<br>10. в чиито ръце има злодейство, и чиято десница е пълна с подкупи.<br>11. Аз пък ходя в своята непорочност; избави ме (Господи) и помилуй ме.<br>12. Ногата ми стои на прав път; в събранията ще благославям Господа.</p>
							<p><strong><a name="26"></a>ПСАЛОМ 26.</strong></p>
							<p><strong>Псалом Давидов. (Преди помазването.)</strong></p>
							<p><br>1. Господ е моя светлина и мое спасение: от кого ще се боя? Господ е крепост на моя живот, от кого ще се плаша?<br>2. Ако ме нападат злодейци, противници и враговете ми, за да изядат плътта ми, те сами ще се спънат и паднат.<br>3. И полк да се опълчи против мене, няма да се уплаши сърцето ми; и война да се дигне против мене, и тогава ще се надявам.<br>4. Едно само молих от Господа, само това искам: да пребъдвам в дома Господен през всички дни на живота си, да гледам Господнята красота и да посещавам Неговия (свети) храм,<br>5. защото в злочест ден Той би ме укрил в Своята скиния, би ме скрил в тайника на Своето жилище, би ме възкачил на скала.<br>6. Тогава главата ми би се издигнала над враговете, които ме окръжават; и аз бих пренесъл в Неговата скиния хвалебни жертви, бих пял и възпявал Господа.<br>7. Чуй, Господи, гласа ми, с който викам; помилуй ме и послушай ме.<br>8. Сърцето ми повтаря Твоите думи: "търсете лицето Ми"; и аз ще търся лицето ти. Господи.<br>9. Не скривай от мене лицето Си; не отблъсквай в гняв Твоя раб. Ти беше мой помощник; не ме отхвърляй и не ме оставяй, Боже, Спасителю мой!<br>10. Защото баща ми и майка ми ме оставиха, но Господ ще ме приеме.<br>11. Научи ме, Господи, на Твоя път и насочи ме в пътеката на правдата, поради враговете ми;<br>12. не ме предавай на произвола на моите врагове, защото въстанаха против мене лъжливи свидетели и дишат злоба.<br>13. Но аз вярвам, че ще видя Господнята благост в земята на живите.<br>14. Надявай се на Господа, бъди мъжествен, и да укрепва сърцето ти; надявай се на Господа!</p>
							<p><strong><a name="27"></a>ПСАЛОМ 27.</strong></p>
							<p><strong>Псалом Давидов.</strong></p>
							<p><br>1. Към Тебе, Господи, викам: твърдиня моя, не бъди безмълвен към мене, та да не би при Твоето безмълвие да се уподобя на слизащ в гроб.<br>2. Чуй гласа на моите молби, кога викам към Тебе, кога дигам ръце към светия Твой храм.<br>3. Не ме погубвай с нечестивци и със злосторници, които с ближните си говорят за мир, а на сърце имат зло.<br>4. Въздай им според техните дела, според техните зли постъпки; според делата на техните ръце им въздай, дай им, каквото са заслужили.<br>5. Задето те не са внимателни към делата на Господа и към делото на ръцете Му, Той ще ги съсипе и няма да ги въздигне.<br>6. Благословен Господ, защото Той чу гласа на молбите ми.<br>7. Господ е моя крепост и мой щит; Нему се уповаваше сърцето ми, и Той ми помогна, и сърцето ми се зарадва; аз ще Го прославя с моята песен.<br>8. Господ е крепост на Своя народ и спасителна защита на Своя помазаник.<br>9. Спаси народа Си и благослови наследството Си; паси ги и ги въздигай навеки!</p>
							<p><strong><a name="28"></a>ПСАЛОМ 28.</strong></p>
							<p><strong>Псалом Давидов. (Кога се завършва празник Шатри.)</strong></p>
							<p><br>1. Въздайте Господу, синове Божии, ,въздайте Господу слава и чест,<br>2. въздайте Господу слава на името Му; поклонете се Господу в благолепното Му светилище.<br>3. Гласът Господен се носи над водите; Бог на славата. Господ загърмя над голечите води.<br>4. Гласът Господен е силен, гласът Господен е величествен.<br>5. Гласът Господен поваля кедри; Господ събаря кедри ливански<br>6. и ги прави да скачат като телец, Ливан и Сирион - като млад еднорог.<br>7. Гласът Господен секне огнен пламък.<br>8. Гласът Господен разтърсва пустиня, разтърсва Господ пустиня Кадес.<br>9. Гласът Господен освобождава бременни кошути и оголва гори; и в храма Му всичко възвестява Неговата слава.<br>10. Господ е седял над потопа, и ще седи Господ като цар навеки.<br>11. Господ ще даде сила на Своя народ, Господ ще благослови с мир Своя народ.</p>
							<p><strong><a name="29"></a>ПСАЛОМ 29.</strong></p>
							<p><strong>Псалом Давидов; песен при обновяване дома.</strong></p>
							<p><br>2. Ще Те възхваля, Господи, задето ме въздигна и не остави враговете ми да тържествуват над мене.<br>3. Господи, Боже мой, виках към Тебе, и Ти ме изцели.<br>4. Господи, Ти изведе душата ми от ада и ме оживи, за да не сляза в гроба.<br>5. Пейте Господу, светии Негови, славете паметта на Неговата светиня,<br>6. защото гневът Му е за миг, благоволението Му за цял живот: вечер настъпва плач, а сутрин - радост.<br>7. И аз си думах в своята доброчестина; няма да се поколебая навеки.<br>8. По благоволението Си, Господи, Ти укрепи моята планина; но скри лицето Си, и аз се смутих.<br>9. Тогава към Тебе, Господи, виках и Господа (моего) молих:<br>10. "каква полза от кръвта ми, кога сляза в гроба? ще Те слави ли прахът? ще възвестява ли той Твоята истина?<br>11. Чуй, Господи, и помилуй ме; Господи, бъди ми помощник!"<br>12. И Ти обърна тъгата ми в ликуваме, сне от мене вретището и ме препаса с веселие,<br>13. за да Те слави душата ми и да не замлъква. Господи, Боже мой, вечно ще Те славя!</p>
							<p><strong><a name="30"></a>ПСАЛОМ 30.</strong></p>
							<p><strong>Началнику на хора. Псалом Давидов. (В размирно време.)</strong></p>
							<p><br>2. На Тебе, Господи, се уповавам, да се не посрамя навеки; по Твоята правда избави ме;<br>3. наклони ухо към мене, побързай да ме избавиш. Бъди ми каменна твърдини, дом за прибежище, за да ме спасиш,<br>4. защото Ти си моя каменна планина и моя ограда; заради Твоето име води ме и ме оправяй.<br>5. Изведи ме от примката, която тайно ми са поставили, защото Ти си моя крепост.<br>6. В Твоя ръка предавам духа си; Ти си ме избавял. Господи, Боже на истината.<br>7. Мразя почитателите на суетните идоли, а се уповавам на Господа.<br>8. Ще се радвам и ще се веселя за Твоята милост, защото Ти погледна на злочестието ми, узна скръбта на душата ми,<br>9. и ме не предаде в ръцете на врага; постави нозете ми на просторно място.<br>10. Помилуй ме, Господи, защото съм в утеснение; от скръб се помрачи окото ми, душата ми и утробата ми.<br>11. Изнури се от скръб животът ми, и годините ми - от въздишки;от моите грехове изнемощя силата ми, и костите ми изсъхнаха.<br>12. От всичките си врагове станах за укор дори пред моите съседи и плашило за моите познати; които ме видят на улицата, бягат от мене.<br>13. Забравен съм в сърцата като мъртъв; аз съм като разбит съсъд,<br>14. защото слушам злоречието на мнозина; отвред - ужас, кога се наговарят против мене и замислят да изтръгнат душата ми.<br>15. Аз пък на Тебе, Господи, се уповавам и казвам: Ти си мой Бог.<br>16. Дните ми са в Твоя ръка; избави ме от ръцете на враговете ми и от гонителите ми.<br>17. Яви на Твоя раб светлото Си лице; спаси ме с Твоята милост.<br>18. Господи, да се не посрамя, задето викам към Тебе; а нечестивите да се посрамят и да млъкнат в ада.<br>19. Да онемеят лъжливи уста, които говорят зло против праведника с гордост и презрение.<br>20. Колко много са у Тебе благата, що пазиш за ония, които Ти се боят, и що си приготвил за ония, които се уповават на Тебе пред синовете човешки!<br>21. Ти ги укриваш под покрива на лицето Си от човешките вълнения, скриваш ги под сянка от нападки на езиците.<br>22. Благословен е Господ, задето яви към мене Своята чудна милост в укрепения град!<br>23. В смущението си мислех: отхвърлен съм от Твоите очи; но Ти чу гласа на молитвата ми, когато викнах към Тебе.<br>24. Обичайте Господа, всички Негови праведници; Господ пази верните и отплаща с излишък на ония, които постъпват горделиво.<br>25. Дерзайте, и да крепне сърцето ви; дерзайте всички, които се надявате на Господа!</p>
							<p><strong><a name="31"></a>ПСАЛОМ 31.</strong></p>
							<p><strong>Псалом Давидов. Учение.</strong></p>
							<p><br>1. Блажен е оня, комуто беззаконията са простени, и чиито грехове са покрити!<br>2. Блажен е онзи човек, комуто Господ няма да вмени грях, и в чийто дух няма лукавство!<br>3. Докле мълчах, изтощиха се костите ми от вседневното ми охкане,<br>4. защото денем и нощем тежеше над мене Твоята ръка; свежестта ми изчезна като през лятна засуха.<br>5. Но аз Ти открих греха си и не скрих беззаконието си; аз казах: "ще изповядам Господу моите престъпления", и Ти сне от мене вината на греха ми.<br>6. Затова всеки праведник ще Ти се помоли овреме, и тогава разливът от многото води няма да го достигне.<br>7. Ти си моя закрила: Ти ме пазиш от скръб; окръжаваш ме с радост на избавление.<br>8. "Ще те вразумя - казва Бог, - ще ти насоча пътя, по който да вървиш; ще те ръководя, Моето око е над тебе."<br>9. "Не бивайте като кон, като неразумна мъска, чиито челюсти трябва да се обуздават с юзда и оглавник, за да ти се покоряват."<br>10. Много са скърбите за нечестивеца, а който се уповава на Господа, него милост окръжава.<br>11. Веселете се в Господа и радвайте се, праведници; тържествувайте, всички прави по сърце.</p>
							<p><strong><a name="32"></a>ПСАЛОМ 32.</strong></p>
							<p><strong>(Псалом Давидов)</strong></p>
							<p><br>1. Радвайте се, праведници, в Господа: на праведници прилича да славословят.<br>2. Славете Господа с гусли, пейте Му с десетострунен псалтир;<br>3. пейте Му нова песен; пейте Му стройно, с възклицание,<br>4. защото словото на Господа е право, и всичките Му дела са верни.<br>5. Той обича правда и съд; с милост Господня е пълна земята.<br>6. Чрез словото на Господа са сътворени небесата, и чрез духа на устата Му цялото им войнство.<br>7. Той събра като на купища морските води; бездните тури в клетове.<br>8. Нека се бои от Господа цяла земя; да треперят пред Него всички, които живеят във вселената,<br>9. защото Той рече - и всичко стана; Той заповяда - и всичко се яви.<br>10. Господ разрушава кроежите на езичниците, унищожава заговорите на народите (унищожава кроежите на князете).<br>11. А решението на Господа пребъдва навеки; мислите на сърцето Му пребъдват от рода в род.<br>12. Блажен оня народ, комуто Господ е Бог, и племето, което Си е Той избрал за наследие!<br>13. От небесата гледа Господ, вижда всички синове човешки;<br>14. от престола, на който седи, гледа на всички, които живеят по земята:<br>15. на всички тях Той е създал сърцата и вниква във всички техни дела.<br>16. Не се спасява цар с много войска; голямата сила не ще защити исполина.<br>17. Ненадежден е конят за спасяване, с голямата си сила не ще избави.<br>18. Ето, окото на Господа е над ония, които Му се боят и които се уповават на милостта Му,<br>19. че Той ще спаси душата им от смърт и във време на глад ще ги прехрани.<br>20. Нашата душа се уповава на Господа: Той е наша помощ и наша защита;<br>21. за Него се весели сърцето ни, защото на Неговото свето име се уповаваме.<br>22. Да бъде милостта Ти над нас. Господи, според както Ти се уповаваме.</p>
							<p><strong><a name="33"></a>ПСАЛОМ 33.</strong></p>
							<p><strong>Псалом на Давида, когато той се бе престорил на безумен пред Авимелеха, биде изгонен от него и си отиде.</strong></p>
							<p><br>2. Ще благославям Господа във всяко време; хвалата за Него винаги е в устата ми.<br>3. С Господа ще се хвали душата ми; ще чуят кротките и ще се развеселят.<br>4. Величайте Господа с мене,и да възхвалим името Му заедно.<br>5. Подирих Господа, и Той ме послуша и от всички мои опасности ме избави.<br>6. Които обръщаха поглед към Него, просияваха, и лицата им няма да се посрамят.<br>7. Ето, сиромахът викна, - и Господ чу и го спаси от всичките му беди.<br>8. Ангелът на Господа застава около ония, които Му се боят, и ги избавя.<br>9. Вкусете и ще видите, колко благ е Господ! Блажен е човекът, който се Нему уповава!<br>10. Бойте се от Господа, (всички) Негови светии, защото няма оскъдност у ония, които Му се боят.<br>11. Лъвчетата бедствуват и търпят глад, а ония, които дирят Господа, не са лишени от никое благо.<br>12. Дойдете, деца, послушайте ме: на страх Господен ще ви науча.<br>13. Иска ли човек да живее и обича ли дълголетие, за да види блага?<br>14. Нека сдържа езика си от зло и устата си от коварни думи;<br>15. нека се отклонява от зло и прави добро; да търси мир и да следва подир него.<br>16. Очите на Господа са обърнати към праведниците, и ушите Му - към техните вопли.<br>17. Но лицето на Господа е против ония, които вършат зло, за да изтреби от земята помена им.<br>18. Викат (праведниците), и Господ слуша и ги избавя от всичките им скърби.<br>19. Близо е Господ до сломените по сърце, и смирените по дух ще спаси.<br>20. Много са скърбите на праведника, но от всички тях Господ ще го избави.<br>21. Той пази всички негови кости; ни една от тях не ще се строши.<br>22. Злото ще убие грешника, и които мразят праведника, ще загинат.<br>23. Господ ще избави душата на рабите Си, и никой от ония, които се Нему уповават, няма да загине.</p>
							<p><strong><a name="34"></a>ПСАЛОМ 34.</strong></p>
							<p><strong>Псалом Давидов.</strong></p>
							<p><br>1. Застъпи се, Господи, в тъжбата с ония, които ме съдят, и обори борещите се с мене;<br>2. вземи щит и броня и дигни се мен на помощ;<br>3. извади меч и пресечи пътя на гонителите ми; кажи на душата ми: Аз съм твое спасение!<br>4. В стид и срам да потънат, които търсят душата ми; да се върнат назад и покрият с безчестно, които ми мислят зло;<br>5. да бъдат те като прах пред лицето на вятъра, и Ангел Господен да ги прогонва;<br>6. да бъде пътят им тъмен и плъзгав, и Ангел Господен да ги преследва,<br>7. защото без вина скриха за мене мрежата си, без вина изкопаха яма за душата ми.<br>8. Да дойде върху него неочаквана пагуба, и мрежата му, която е скрил за мене, да улови самия него; да падне в нея и да загине.<br>9. А моята душа ще се радва в Господа, Ще се весели за спасението от Него.<br>10. Всичките ми кости ще кажат: Господи, кой е подобен Тебе, Който избавяш слаб от силен, беден и сиромах от грабителя му?<br>11. Дигнаха се против мене неправедни свидетели: каквото не зная, за това ме разпитват;<br>12. връщат ми зло за добро, причиняват сиротинство на душата ми.<br>13. През време на тяхната болест, аз се обличах във вретище, изнурявах душата си с пост, и молитвата ми се връщаше в пазухата ми.<br>14. Постъпвах тъй, като че това беше мой приятел, мой брат; ходех тъжен, с наведена глава, като че майка оплаквах.<br>15. А когато се препъвах, те се радваха и събираха; събираха се хулителите против мене, без да зная защо, хулеха и не преставаха;<br>16. с лицемерни присмехулници скърцаха зъби против мене.<br>17. Господи, докога ще гледаш това? Отърви душата ми от техните злодейства, самотната ми душа - от тия лъвове.<br>18. Ще Те прославя аз във великото събрание, сред многочислен народ ще Те възхваля,<br>19. за да не тържествуват над мене ония, които враждуват неправедно против мене, и да си не смигват с очи ония, които ме мразят без вина;<br>20. защото не за мир говорят те, а против мирните на земята кроят лукави заговори;<br>21. разтварят уста против мене; говорят: "добре! добре! окото ни видя".<br>22. Ти видя, Господи, недей мълча; Господи, не се отдалечавай от мене!<br>23. Подигни се, пробуди се за моя съд, за моята тъжба. Боже мой и Господи мой!<br>24. Съди ме по Твоята правда. Господи, Боже мой, та да не тържествуват те .над мене;<br>25. да не казват в сърцето си: "добре! (добре!) тъкмо по душата ни!" Да не казват: "погълнахме го".<br>26. В стид и срам да потънат всички, които се радват на моето нещастие; да се облекат в срам и позор, които се големеят над мене.<br>27. Да се радват и да се веселят, които желаят моята правота, и да говорят непрестанно: да се възвеличи Господ, Който желае мир на Своя раб!<br>28. И езикът ми ще проповядва Твоята правда и Твоята хвала всеки ден.</p>
							<p><strong><a name="35"></a>ПСАЛОМ 35.</strong></p>
							<p><strong>Началнику на хора. Псалом на Давида, раб Господен.</strong></p>
							<p><br>2. Нечестното на беззаконника говори в сърцето ми: страх Божий няма пред очите му,<br>3. защото той се лъсти в очите си, че уж търси беззаконието си, за да го намрази;<br>4. думите на устата му са неправда и лукавство; той не иска да се вразуми, та да върши добро;<br>5. на леглото си замисля беззаконие, стъпя на лош път, от зло не се гнуси.<br>6. Господи, Твоята милост е до небесата. Твоята истина - до облаците!<br>7. Твоята правда като планини Божии, и Твоите съдби - велика бездна! Човеци и добитъци пазиш Ти, Господи!<br>8. Колко е драгоценна Твоята милост, Боже! Синовете човешки са спокойни под сянката на Твоите криле:<br>9. те се насищат от тлъстината на Твоя дом, и от потока на Твоите сладости ги напояваш;<br>10. защото у Тебе е изворът на живота: в Твоята светлина ние виждаме светлина.<br>11. Продължи милостта Си към тия, които Те познават, и правдата Си към правите по сърце;<br>12. да ме не настъпи ногата на гордостта, и ръката на грешника да ме не изгони;<br>13. там паднаха ония, които вършат беззаконие; съборени са и не могат стана.</p>
							<p><strong><a name="36"></a>ПСАЛОМ 36.</strong></p>
							<p><strong>Псалом Давидов.</strong></p>
							<p><br>1. Не ревнувай на злодейците, не завиждай на ония, които вършат беззаконие,<br>2. защото те като трева ще бъдат скоро покосени, и като зелен злак те повяхват.<br>3. Уповавай се на Господа и върши добро; живей на земята и пази истината.<br>4. Утешавай се с Господа, и Той ще изпълни желанието на сърцето ти.<br>5. Предай пътя си на Господа и Нему се уповавай, и Той ще извърши<br>6. и ще изведе като светлина твоята правда, и твоята справедливост - като пладнина.<br>7. Покори се на Господа и Нему се надявай. Не ревнувай на оня, който успява в пътя си, на човек, който лукавствува.<br>8. Престани да се гневиш и остави яростта; не ревнувай дотолкова, че да правиш зло,<br>9. защото тези, които вършат зло, ще бъдат изтребени, а ония, които се уповават на Господа, ще наследят земята.<br>10. Още малко, и нечестивеца не ще го има; ще погледнеш на мястото му, и - няма го.<br>11. А кротките ще наследят земята и ще се насладят с много мир.<br>12. Нечестивецът замисля зло против праведника и скърца зъби против него,<br>13. а Господ се надсмива над него, защото вижда, че денят му иде.<br>14. Нечестивците вадят меч, изопват лъка си, за да повалят бедния и сиромаха, за да прободат ония, които вървят по прав път;<br>15. мечът им ще се забие в тяхното сърце, и лъковете им ще се пречупят.<br>16. Малкото у праведника е по-добро от богатството на много нечестивци,<br>17. защото мишците на нечестивците ще се сломят, а праведниците Господ подкрепя.<br>18. Господ знае дните на непорочните, и тяхното притежание ще пребъде вечно:<br>19. в усилно време няма да бъдат посрамени и в гладни дни ще бъдат сити;<br>20. а нечестивците ще загинат, и враговете Господни като агнешка тлъстина ще изчезнат, в дим ще изчезнат.<br>21. Нечестивецът взема в заем и не връща, а праведникът се смилява и дава,<br>22. защото благословените от Бога ще наследят земята, а проклетите от Него ще бъдат изтребени.<br>23. Господ укрепи стъпките на такъв човек и благоволи към неговите пътища:<br>24. кога да падне, не пада, защото Господ го поддържа за ръка.<br>25. Бях млад, вече остарях, и не видях изоставен праведник, нито потомците му хляб да просят:<br>26. той всеки ден се смилява и на заем дава, и неговото потомство ще бъде благословено.<br>27. Избягвай злото и върши добро, и ще живееш вечно<br>28. защото Господ обича правдата и не оставя Своите светии; те вечно ще бъдат запазени; (а беззаконниците ще бъдат изхвърлени) и потомството на нечестивите ще бъде изтребено.<br>29. Праведниците ще наследят земята и ще живеят на нея вечно.<br>30. Устата на праведника изказват премъдрост, и езикът му изговаря правда.<br>31. Законът на неговия Бог е в сърцето му; стъпките му няма да се поклатят.<br>32. Нечестивецът дебне праведника и търси да го умъртви;<br>33. но Господ няма да го предаде в негови ръце и няма да допусне да го обвинят, когато бъде съден.<br>34. Уповавай се на Господа и се дръж о Неговите пътища: и Той ще те въздигне, за да наследиш земята; и когато бъдат изтребвани нечестивците, ти ще видиш.<br>35. Видях страшен нечестивец, как се ширеше като вкоренено многоклонесто дърво;<br>36. но той премина, и го няма; търся го, и го не намирам.<br>37. Наблюдавай непорочния и гледай праведника, защото бъднината на такъв човек е мир;<br>38. а беззаконниците всички ще бъдат изтребени; бъднината на нечестивците е гибел.<br>39. От Господа е спасението на праведниците. Той е тям защита в скръбно време;<br>40. и ще им помогне Господ и ще ги избави; ще ги избави от нечестивците и ще ги спаси, защото Нему се уповават.</p>
							<p><strong><a name="37"></a>ПСАЛОМ 37.</strong></p>
							<p><strong>Псалом Давидов. В спомен (за съботата).</strong></p>
							<p><br>2. Господи, в яростта Си не ме изобличавай и в гнева Си не ме наказвай,<br>3. защото Твоите стрели се забиха в мене, и Твоята ръка тежи върху ми.<br>4. Няма здраво място в плътта ми от Твоя гняв; няма мира в моите кости от греховете ми;<br>5. защото беззаконията ми превишиха главата ми, като тежко бреме ме притиснаха,<br>6. смърдят и гноясват моите рани поради безумието ми.<br>7. Аз се прегърбих и съвсем се наведох, цял ден ходя натъжен;<br>8. защото чреслата ми са цели възпалени, и няма здраво място в плътта ми.<br>9. Изнемощях и извънмерно съм съкрушен; викам от мъките на сърцето си.<br>10. Господи, пред Тебе са всичките ми желания, и моята въздишка не е скрита от Тебе.<br>11. Сърцето ми трепери; моите сили ме напуснаха, и светлината на очите ми, - и нея няма у мене.<br>12. Моите приятели и моите искрени отстъпиха от раните ми, и ближните ми стоят надалеч.<br>13. А които търсят душата ми, турят мрежи, и които ми желаят зло, говорят за моето загиване и всеки ден козни кроят;<br>14. аз пък като глух не чувам и съм като ням, който не отваря устата си;<br>15. и станах като човек, който не чува и няма в устата си отговор,<br>16. защото на Тебе, Господи, се уповавам; Ти ще чуеш, Господи, Боже мой.<br>17. И аз рекох: да не възтържествуват над мене (моите врагове); когато се колебае ногата ми, те се големеят над мене.<br>18. Близко съм да падна, и скръбта ми е винаги пред мене.<br>19. Беззаконието си съзнавам, съкрушавам се заради греха си.<br>20. А моите врагове живеят и крепнат, и ония, които ме ненавиждат без вина, се умножават;<br>21. и които ми връщат зло за добро, враждуват против мене, задето следвам доброто.<br>22. Не ме оставяй, Господи, Боже мой, не се отдалечавай от мене;<br>23. побързай ми на помощ. Господи, Спасителю мой!<br>11. Отклони от мене Твоите удари аз изчезвам от Твоята поразяваща ръка.<br>12. Ако чрез изобличения наказващ човека за престъпления, то неговата хубост ще се развали като от молци. Тъй всеки човек е суетен!<br>13. Чуй, Господи, молитвата ми и дай ухо на моите вопли, не бъди безмълвен към моите сълзи, защото съм странник у Тебе и пришълец, както и всичките ми отци.<br>14. Отстъпи от мене, за да мога да се подкрепя, преди да замина и да ме няма вече.</p>
							<p><strong><a name="38"></a>ПСАЛОМ 38.</strong></p>
							<p><strong>Началнику на хора, Идитуму. Псалом Давидов.</strong></p>
							<p><br>2. Рекох си: ще пазя пътищата си, за да не сгреша с езика си, ще обуздавам устата си, додето нечестивият е пред мене.<br>3. Бях ням и безгласен, и мълчах дори за доброто; и скръбта ми се усили.<br>4. Пламна сърцето ми в мене, огън се разгоря в мислите ми; заговорих с езика си:<br>5. кажи ми. Господи, моя край, и какво е числото на моите дни, за да зная, какъв е векът ми.<br>6. Ето, Ти си ми дал дни колкото педя, и векът ми е като нищо пред Тебе. Наистина, пълна суета е всеки човек, който живее.<br>7. Наистина, човек ходи като привидение; напразно се лута, събира и не знае, кому ще се падне то.<br>8. И сега какво да очаквам. Господи? надеждата ми е на Тебе.<br>9. Избави ме от всичките ми беззакония, не ме предавай на безумния за охулване.<br>10. Станах ням, не си отварям устата, защото Ти направи това.</p>
							<p><strong><a name="39"></a>ПСАЛОМ 39.</strong></p>
							<p><strong>Началнику на хора. Псалом Давидов.</strong></p>
							<p><br>2. Твърдо се уповавах на Господа, и Той се наклони към мене и чу моите вопли;<br>3. извлече ме от страшен ров, от тинесто блато, постави на камък нозете ми и утвърди стъпките ми;<br>4. и вложи в устата ми нова песен - хвала на нашия Бог. Мнозина ще видят, ще се побоят и ще се уповават на Господа.<br>5. Блажен човек, който възлага надеждата си на Господа и се не обръща към горделивите и към ония, които се отбиват към лъжата!<br>6. Много си сторил Ти, Господи, Боже мой: за Твоите чудеса и помисли за нас - кой ще се уподоби на Тебе! - бих желал да проповядвам и говоря за тях, но те брой нямат.<br>7. Жертва и принос Ти не пожела; продупчи Ми ушите; всесъжение и жертва за грях не поиска.<br>8. Тогава рекох: ето, ида; в книжния свитък е писано за Мене;<br>9. желая да изпълня волята Ти, Боже Мой и Твоят закон е в сърцето Ми.<br>10. Възвестявах Твоята правда във великото събрание; не забранявах на устата си: Ти знаеш това, Господи.<br>11. Твоята правда не скривах в сърцето си, възвестявах Твоята вярност и спасението от Тебе, и не затаявах Твоята милост и Твоята истина пред великото събрание.<br>12. Не спирай, Господи, Твоите щедрости към мене; Твоята милост и Твоята истина нека ме пазят непрестанно,<br>13. защото злини безбройни са ме окръжили; постигнаха ме беззаконията ми, та дори да виждам не мога; те са повече от космите на главата ми; моето сърце ме остави.<br>14. Благоволи, Господи, да ме избавиш; Господи, побързай ми на помощ.<br>15. Да потънат в стид и срам всички, които искат гибелта на душата ми! Да бъдат върнати назад и да бъдат предадени на присмех ония, които ми желаят зло.<br>16. Да се смутят от своя срам ония, които ми говорят: "добре, добре!"<br>17. Да се радват и да се веселят чрез Тебе всички, които Те търсят, и ония, които обичат Твоето спасение, да казват непрестанно: велик е Господ!<br>18. Аз съм беден и сиромах, но Господ се грижи за мене. Ти си помощ моя и избавител мой; Боже мой, не закъснявай!</p>
							<p><strong><a name="40"></a>ПСАЛОМ 40.</strong></p>
							<p><strong>Началнику на хора. Псалом Давидов.</strong></p>
							<p><br>2. Блажен оня, който пригледва бедни (и сиромаси)! В злочест ден Господ ще го избави.<br>3. Господ ще го запази и ще заварди живота му; той ще бъде блажен на земята. И Ти няма да го предадеш на волята на враговете му. Както кошута жадува за водни потоци, тъй и душата ми. Боже, копнее за Тебе!<br>4. Господ ще го подкрепи в леглото на болестта му. Ти ще измениш цялата му постеля през болестта му.<br>5. Рекох: Господи, помилуй ме, изцели душата ми, защото съгреших пред Тебе.<br>6. Враговете ми говорят зло за мене: "кога ще умре, и кога ще загине името му?"<br>7. И ако някой дохожда да ме види, говори лъжа; неговото сърце трупа в себе си неправда, и той, щом излезе вън, разправя.<br>8. Всички, които ме мразят, шепнат си против мене, кроят зло против мене:<br>9. "законопрестъпност тежи върху него; той легна; няма вече да стане."<br>10. Дори човекът, който беше в мир с мене, комуто се осланях, който е ял хляба ми, дигна против мене пета.<br>11. А Ти, Господи, помилуй ме, изпра ви ме, и аз ще им въздам.<br>12. По това ще узная, че Ти благоволиш към мене, ако моят враг не възтържествува над мене,<br>13. а мене запазиш читав и ме поставиш пред лицето Си навеки.<br>14. Благословен Господ, Бог Израилев, от века и до века! Амин, амин!</p>
							<p><strong><a name="41"></a>ПСАЛОМ 41.</strong></p>
							<p><strong>Началнику на хора. Учение. От Кореевите синове.</strong></p>
							<p><br>2. Както кошута жадува за водни потоци, тъй душата ми, Боже, копнее за тебе.<br>3. Душата ми жадува за Бога силний, живий; кога ще дойда и се явя пред лицето Божие!<br>4. Сълзите ми бяха хляб за мене денем и нощем, когато всеки ден ми думаха: де с твоят Бог?<br>5. Колчем си спомня това, изливам душата си, защото съм ходил с многолюдно, влизал съм с тях в Божия дом с радостния и славословен глас на празнуващото множество.<br>6. Защо униваш, душо моя, и защо се смущаваш? Уповавай се на Бога, защото аз още ще славя Него, моя Спасител и моя Бог.<br>7. Унива в мене душата ми; затова си спомням за Тебе от земята Йорданска, от Ермон, от планина Цоар.<br>8. Бездна бездна призовава с гласа на Твоите водопади; всички Твои води и Твои вълни преминаха над мене.<br>9. Денем Господ ще покаже милостта Си, и нощем песен ще Му пея, молитва към Бога на моя живот.<br>10. Ще кажа на Бога, моя застъпник: защо си ме забравил? Защо ходя натъжен от обидите на врага?<br>11. Сякаш костите ми се трошат, кога враговете ми се гаврят над мене, кога ми думат всеки ден: де е твоят Бог?<br>12. Защо униваш, душо моя, и защо се смущаваш? Уповавай се на Бога, защото аз още ще славя Него, моя Спасител и моя Бог.</p>
							<p><strong><a name="42"></a>ПСАЛОМ 42.</strong></p>
							<p><strong>1. Съди ме, Боже, и застъпи се в тъжбата ми с тоя недобър народ. Избави ме от лукав и несправедлив човек,</strong></p>
							<p><br>2. защото Ти си Бог на моята сила. Защо си ме отхвърлил? Защо ходя натъжен от обидите на врага?<br>3. Прати Твоята светлина и Твоята истина да ме водят и да ме доведат на Твоята света планина и в Твоите обиталища.<br>4. И ще се приближа до Божия жертвеник, до Бога на радостта и на моето веселие, и на гусли ще Те славя. Боже, Боже мой!<br>5. Защо униваш, душо моя, и защо се смущаваш? Уповавай се на Бога, защото още ще славя Него, моя Спасител и моя Бог.</p>
							<p><strong><a name="43"></a>ПСАЛОМ 43.</strong></p>
							<p><strong>Началнику на хора. Учение. От Кореевите синове.</strong></p>
							<p><br>2. Боже, с ушите си сме чули, нашите отци са ни разказвали за делото, което си сторил през техни дни, в стародавни дни:<br>3. Ти с Твоята ръка си изтребил народи, а тях си настанил: поразил си племена и си ги изгонил;<br>4. защото те не с меча си са придобили земята, и не тяхната мишца ги е спасила, а Твоята десница и Твоята мишца, и светлината на Твоето лице, понеже Ти си благоволил към тях.<br>5. Боже, Царю мой! Ти си същият; дари спасение на Накова.<br>6. С Тебе, като с рогове, избождаме нашите врагове, в Твое име ще стьпчим с нозе ония, които въстават против нас;<br>7. защото не на моя лък се уповавам, и не моят меч ще ме спаси;<br>8. но Ти ще ни спасиш от враговете ни и ще посрамиш ония, които ни мразят.<br>9. С Бога ще се хвалим всеки ден и Твоето име ще славим вечно.<br>10. Но сега Ти ни отритна и посрами, и не излизаш с нашите войски;<br>11. обърна ни в бягство пред врага, и ония, които ни мразят, ограбват ни.<br>12. Предаде ни като овци на изядане и ни разпиля между народите;<br>13. продаде народа Си без печалба и не подигна цената му;<br>14. предаде ни за укор на съседите ни, за присмех и хула на ония, които живеят около нас;<br>15. направи ни за притча в народите, за кимване с глава между друговерците.<br>16. Всеки ден моето унижение е пред мене, и срам покрива лицето ми<br>17. от гласа на хулителя и клеветника, от погледите на врага и отмъстителя:<br>18. всичко това дойде върху нас, ала ние Те не забравихме и Твоя завет не нарушихме.<br>19. Сърцето ни не отстъпи назад, и стъпките ни се не отклониха от Твоя път,<br>20. когато ни съкруши в земята на змейовете и ни покри със смъртна сянка.<br>21. Ако бяхме забравили името на нашия Бог и протегнехме ръце към чужди бог,<br>22. то Бог не щеше ли да подири сметка за това? защото Той знае тайните на сърцето.<br>23. Заради Тебе ни затриват всеки ден, смятат ни за овци, обречени на клане.<br>24. Стани, защо спиш, Господи! пробуди се, не отритвай ни завинаги!<br>25. Защо криеш лицето Си, забравяш скръбта ни и угнетението ни? ' 26. Защото душата ни е унизена до прах, утробата ни е прилепнала о земята.<br>27. Дигни се нам на помощ, и ни избави поради Твоята милост.</p>
							<p><strong><a name="44"></a>ПСАЛОМ 44.</strong></p>
							<p><strong>Началнику на хора. На свирало Шошан. Учение. От Кореевите синове. Песен на любовта.</strong></p>
							<p><br>2. Из сърцето ми се изля блага дума; аз говоря; моята песен е за Царя; езикът ми е перо на бързописец.<br>3. Ти си най-прекрасният от синовете човечески; благодат се изля от Твоите уста; затова Бог Те е благословил навеки.<br>4. Препаши на бедро меча Си, о Силний! Препаши се с Твоята слава и красота!<br>5. И в това Твое украшение побързай, седни в колесница заради истината, красотата и правдата, и Твоята десница ще Ти покаже чудни дела.<br>6. Остри са Твоите стрели (о Силний), народите ще паднат пред Тебе, - те са в сърцето на Царевите врагове.<br>7. Твоят престол, Боже, е вечен; жезълът на правотата е жезъл на Твоето царство.<br>8. Ти обикна правдата и намрази беззаконието, затова. Боже, Твоят Бог Те помаза с елей на радост повече от Твоите съучастници.<br>9. Всички Твои дрехи благоухаят на смирна, алой и касия; из чертози от слонова кост Те веселят.<br>10. Царски дъщери са между Твоите почетни; застана царица Теб отдясно в офирско злато.<br>11. Чуй, дъще, и виж, наклони ухо и забрави твоя народ и дома на баща си.<br>12. И силно ще пожелае Царят твоята красота, защото Той е твой Господ, и ти Му се поклони.<br>13. И дъщерята тирска с дарове и най-богатите от народа ще умоляват лицето Ти.<br>14. Всичката слава на царската дъщеря е вътре; нейната дреха е със злато везана;<br>15. в изпъстрена дреха я довеждат при Царя; след нея водят при Тебе девици, нейни дружки,<br>16. довеждат ги с веселие и ликуване, влизат в Царевия чертог.<br>17. Вместо Твоите бащи, ще бъдат Твоите синове; Ти ще ги туриш князе по цяла земя.<br>18. Ще направя да се помни Твоето име от рода в род; затова народите ще Те славят от века до века.</p>
							<p><strong><a name="45"></a>ПСАЛОМ 45.</strong></p>
							<p><strong>Началнику на хора. От Кореевите синове. На свирало Аламот. Песен.</strong></p>
							<p><br>2. Бог е нам прибежище и сила, бърз помощник в беди,<br>3. затова няма да се уплашим, макар и земята да се разклати и планините да се преместят в сърцето морско.<br>4. Нека бучат и се политат водите им, нека се тресат планините от вълнението им.<br>5. Речни потоци веселят Божия град, светото жилище на Всевишния.<br>6. Бог е всред него; той няма да се поклати: Бог ще му помогне от ранно утро.<br>7. Разфучаха се народите; дигнаха се царствата: (Всевишният) даде Своя глас, и земята се разтопи.<br>8. Господ на силите е с нас, Бог на Иакова е наш застъпник.<br>9. Дойдете и вижте делата на Господа, - какви опустошения направи Той по земята:<br>10. прекратявайки войните докрай земя, строши лък и пречупи копие, колесници с огън изгори.<br>11. Застанете и познайте, че Аз съм Бог: ще бъда превъзнесен у народите, превъзнесен по земята.<br>12. Господ на силите е с нас, Бог на Иакова е наш застъпник.</p>
							<p><strong><a name="46"></a>ПСАЛОМ 46.</strong></p>
							<p><strong>Началнику на хора. От Кореевите синове. Псалом.</strong></p>
							<p><br>2. Запляскайте с ръце, всички народи, възкликнете към Бога с радостен глас;<br>3. защото Всевишний Господ е страшен, велик Цар е над цялата земя;<br>4. покори нам под нозете ни народи и племена;<br>5. избра за нас нашето наследие, красотата на Накова, когото възлюби.<br>6. Бог възлезе при възклицания. Господ вьзлезе при тръбен звук.<br>7. Пейте на нашия Бог, пейте; пейте на нашия Цар, пейте,<br>8. защото Бог е Цар на цяла земя; пейте всички разумно.<br>9. Бог се възцари над народите, Бог седна на светия Свой престол;<br>10. князете на народите се събраха при народа на Бога Авраамов, защото земните щитове са на Бога; Той е превъздигнат над тях.</p>
							<p><strong><a name="47"></a>ПСАЛОМ 47.</strong></p>
							<p><strong>Песен. Псалом. От Кореевите синове.</strong></p>
							<p><br>2. Велик е Господ и всехвален в града на нашия Бог, на светата Негова планина.<br>3. Прекрасна възвишеност, радост на цяла земя е планина Сион; на северната й страна е градът на великия Цар.<br>4. В неговите жилища Бог е познат като застъпник:<br>5. защото, ето събраха се царете и всички минаха покрай него;<br>6. видяха и се почудиха, смутиха се и удариха на бяг;<br>7. страх и мъка ги обхвана там, като жена, кога ражда;<br>8. с източния вятър Ти съкруши тарсиските кораби.<br>9. Както сме слушали, така и видяхме в града на Господа на силите, в града на нашия Бог: Бог ще го утвърди навеки.<br>10. Ние размишлявахме, Боже, за Твоят" благост сред Твоя храм.<br>11. Както Твоето име, Боже, така и Твоята хвала е до краищата на земята; Твоята десница е пълна с правда.<br>12. Да се весели планина Сион, (и) да се Радват иудейските дъщери заради Твоите съдби (Господи).<br>13. Идете около Сион и го обиколете, пребройте кулите му:<br>14. обърнете сърцето си към неговите Укрепления; разгледайте неговите домове, за да разкажете на бъдещия род,<br>15. защото този Бог е Бог наш на вечни векове: Той ще бъде наш вожд до самата смърт.</p>
							<p><strong><a name="48"></a>ПСАЛОМ 48.</strong></p>
							<p><strong>Началнику на хора. От Кореевите синове. Псалом.</strong></p>
							<p><br>2. Чуйте това, всички народи; внимавай те в това всички, които живеете по вселената:<br>3. и прости, и видни, както богат, тъй и сиромах.<br>4. Устата ми ще изговорят мъдрост, и размишленията на сърцето ми - знание.<br>5. Ще наклоня ухо към притчата; с гусла ще открия гатанката си:<br>6. "защо да се боя в усилни дни, когато беззаконието на моите пътища ме обиколи?"<br>7. Вие, които се надявате на силите си и се хвалите с голямото си богатство, чуйте:<br>8. човек не може да изкупи брата си, нито да даде откуп Богу за него:<br>9. скъпа е цената за изкупване техните души, и това не ще бъде никога,<br>10. щото някой да остане да живее завинаги и да не види гроб.<br>11. Всеки вижда, че и мъдрите умират, както и невежите, и безсмислените загиват н оставят имота си на други.<br>12. Те си мислят, че домовете им са вечни, и че жилищата им са от рода в род, и земите си наричат със свои имена.<br>13. Но човек в почит не ще пребъде; ще се уподоби на животните, които загиват.<br>14. Тоя техен път е тяхно безумие, макар следващите подир тях да одобряват мнението им.<br>15. Като овци ги затварят в преизподнята; смъртта ще ги ,пасе, а на утрото праведниците ще господаруват над тях; силата им ще се изтощи; гробът е тяхното жилище.<br>16. Но Бог ще избави душата ми от властта на преизподнята, кога ме приеме.<br>17. Не бой се, кога човек богатее, кога славата на дома му расте:<br>18. защото, умирайки, нищо няма да вземе; славата му не ще отиде подире му;<br>19. макар приживе той да облажава душата си, и тебе хвалят, че си угаждаш;<br>20. той ще отиде в рода на своите бащи, които никога няма да видят светлина.<br>21. Човек, който е в почит и е неразумен, е подобен на животните, които загиват.</p>
							<p><strong><a name="49"></a>ПСАЛОМ 49.</strong></p>
							<p><strong>Псалом на Асафа.</strong></p>
							<p><br>Бог на боговете. Господ заговори и призовава земята от изгрев-слънце до запад.<br>2. От Сион, връх на красотата, се явява Бог;<br>3. иде нашият Бог, и не в безмълвие: пред Него - всепоядащ огън, и около Него - силна буря.<br>4. Отгоре Той призовава небе и земя, за да съди Своя народ:<br>5. съберете при Мене Моите светии, коиго при жертва са встъпили в завет с Мене.<br>6. И небесата ще прогласят Неговата правда, защото тоя съдия е Бог.<br>7. Слушай, народе Мой, Аз ще говоря; Израилю, ще свидетелствувам против тебе: Аз съм Бог, твой Бог.<br>8. Не за твоите жертви ще те укорявам; твоите всесъжения винаги са пред Мене;<br>9. няма да приема телец от твоя дом, нито козли от твоите дворове,<br>10. защото Мои са всички зверове в гората, и добитъкът по хилядите планини;<br>11. познавам всички птици по планините, и полските животни са пред Мене.<br>12. Ако бих огладнял, не бих казал на тебе, защото Моя е вселената и всичко, що я пълни.<br>13. Ям ли Аз волско месо и пия ли козя кръв?<br>14. Принеси жертва Богу хвала и отдай на Всевишния твоите оброци,<br>15. и Ме призови в скръбен ден; Аз ще те избавя, и ти ще Ме прославиш.<br>16. А на грешника Бог говори: защо проповядваш Моите наредби и влагаш в устата си завета Ми,<br>17. а сам мразиш наставлението Ми и хвърляш зад себе си думите Ми?<br>18. кога видиш крадец, сближаваш се с него и с прелюбодейци дружиш;<br>19. устата си отваряш за злодумство, и езикът ти коварство плете;<br>20. седиш и говориш против брата си, клеветиш майчиния си син;<br>21. ти върши това, и Аз мълчах; ти помисли, че Аз съм, какъвто си ти. Ще те изоблича и ще представя пред очите ти (твоите грехове).<br>22. Разберете това вие, които забравяте Бога, за да ви не грабна, - и не ще има избавител.<br>23. Който принася жертва хвала, той Ме почита, и който следи своя път, нему ще явя Божие спасение.</p>
							<p><strong><a name="50"></a>ПСАЛОМ 50.</strong></p>
							<p><strong>Началнику на хора. Псалом Давидов.</strong></p>
							<p><br>2. когато идва при него пророк Натан, след като Давид беше влязъл при Вирсавия.<br>3. Помилуй ме, Боже, по голямата Си милост, и по многото Си щедрости изглади беззаконията ми.<br>4. Много пъти ме умий от моето беззаконие и очисти ме от моя грях,<br>5. защото беззаконията си съзнавам, и моят грях е винаги пред мене.<br>6. Пред Тебе, пред Тебе едничкия съгреших и лошо пред Твоите очи извърших; тъй че Ти си прав в Твоята присъда и чист в Твоя съд.<br>7. Ето, в беззаконие съм заченат, и в грях ме роди майка ми.<br>8. Ето, Ти обикна истината в сърцето, и вътре в мене ми яви мъдростта (Си).<br>9. Поръси ме с исоп, и ще бъда чист; умий ме, и ще бъда по-бял от сняг.<br>10. Дай ми да чуя радост и веселие, и ще се зарадват костите, от Тебе съкрушени.<br>11. Отвърни лицето Си от греховете ми и изглади всичките ми беззакония.<br>12. Сърце чисто създай в мене, Боже, и правия дух обнови вътре в мене.<br>13. Не ме отхвърляй от лицето Си и Светия Твой Дух не отнимай от мене.<br>14. Върни ми радостта на Твоето спасение и с властния Дух ме утвърди.<br>15. Беззаконните ще науча на Твоите пътища, и нечестивите към Тебе ще се обърнат.<br>16. Избави ме от кръвнина, Боже, Боже на моето спасение, и езикът ми ще възхвали Твоята правда.<br>17. Господи, отвори устните ми, и устата ми ще възвестят Твоята хвала;<br>18. защото, да би искал жертва, аз бих Ти дал; но към всесъжения не благоволиш.<br>19. Жертва Богу е дух съкрушен; сърце съкрушено и смирено Ти, Боже, не ще презреш.<br>20. Стори добро (Господи) на Сион по Твоето благоволение; въздигни стените иерусалимски;<br>21. тогава ще Ти бъдат угодни жертви на правдата, възношение и всесъжение; тогава на Твоя олтар ще възложат телци.</p>
							<p><strong><a name="51"></a>ПСАЛОМ 51.</strong></p>
							<p><strong>Началнику на хора. Учение Давидово.2. когато идумеецът Доик идва да обади Саулу и да му каже, че Давид е дошъл в дома на Ахимелеха.</strong></p>
							<p><br>3. Защо се, силний, хвалиш със злодейство? Божията милост е винаги с мене;<br>4. езикът ти пагуба измисля; като наострен бръснач е той у тебе, коварнико;<br>5. ти обичаш зло повече, нежели добро, повече лъжа, отколкото да говориш правда;<br>6. ти, коварни езико, обичаш всякакви пагубни речи;<br>7. затова Бог докрай ще те съкруши, ще те изрине и ще изтръгне тебе из жилището (ти), и корена ти - из земята на живите.<br>8. Ще видят праведниците, ще се побоят и ще му се присмеят (като кажат):<br>9. ето човек, който не полагаше в Бога своята сила. а се надяваше на многото си богатство, укрепяваше се в своето злодейство.<br>10. Аз пък съм в Божия дом като зеленееща се маслина, и се уповавам на милостта Божия навеки.<br>11. Вечно ще Те славя за това, що си сторил, и ще се уповавам на Твоето име, защото то е благо пред Твоите светии.</p>
							<p><strong><a name="52"></a>ПСАЛОМ 52.</strong></p>
							<p><strong>Началнику на хора. На надуйно свирало. Учение Давидово.</strong></p>
							<p><br>2. Рече безумец в сърцето си: "няма Бог". Развратиха се човеците и извършиха гнусни престъпления; няма кой да прави добро.<br>3. Бог от небесата с внимание погледна към синовете човешки, за да види, има ли кой да разбира, да търси Бога.<br>4. Всички се отклониха, станаха еднакво покварени; няма кой да прави добро, няма ни един.<br>5. Нима не ще се вразумят ония, които вършат беззаконие, които тъй изпояждат народа ми, както ядат хляб, и които не призовават Бога?<br>6. Там ще се уплашат те от страх, дето няма страх, защото Бог ще разсипе костите на ония, които се опълчват против тебе. Ти ще ги посрамиш, защото Бог ги отхвърли.<br>7. Кой ще даде от Сион спасение Израилю! Кога Бог върне пленените от Своя народ, тогава ще се зарадва Иаков и ще се развесели Израил.</p>
							<p><strong><a name="53"></a>ПСАЛОМ 53.</strong></p>
							<p><strong>Началнику на хора. На струнни свирала. Учение Давидово. 2. когато дойдоха зифейци и казаха на Саула: дали не у нас се крие Давид?</strong></p>
							<p><br>3. Боже, чрез Твоето име ме спаси и с Твоята сила ме съди.<br>4. Боже, чуй молитвата ми, послушай думите на устата ми;<br>5. защото чужденци се дигнаха против мене, и силни търсят душата ми; те нямат Бога пред себе си.<br>6. Ето, Бог е мой помощник; Господ подкрепя душата ми.<br>7. На враговете ми Той ще въздаде за злото; изтреби ги Ти с Твоята истина.<br>8. С усърдие ще Ти принеса жертва, ще прославя името Ти, Господи, защото е благо,<br>9. защото Ти ме избави от всички неволи, и окото ми изгледваше неприятелите ми.</p>
							<p><strong><a name="54"></a>ПСАЛОМ 54.</strong></p>
							<p><strong>Началнику на хора. На струнни свирала. Учение Давидово.</strong></p>
							<p><br>2. Чуй, Боже, молитвата ми и не се крий от моето моление;<br>3. послушай ме и чуй ме; стена в тъгата си и се смущавам<br>4. от гласа на неприятеля, от притеснението на нечестивеца, защото хвърлят върху ми беззаконие и с гняв враждуват против мене.<br>5. Сърцето ми трепери в мене, и смъртни ужаси ме нападнаха;<br>6. страх и трепет ме връхлетя, и ужас ме обвзе.<br>7. И аз рекох: кой би ми дал криле гълъбови? Аз бих отлетял и бих се успокоил,<br>8. далеч бих се отстранил и бих останал в пустинята;<br>9. побързал бих да се скрия от вятъра и бурята.<br>10. Разстрои, Господи, и раздели техните езици, защото виждам насилие и разпри в града:<br>11. денем и нощем обикалят по стените му; злодейства и неволя всред него;<br>12. всред него е пагуба; измама и коварство не напущат улиците му;<br>13. защото, да би ме враг хулил, - това бих понесъл; да би ми се противник големеел, - от него бих се скрил;<br>14. но това си ти, който беше за мене същото, каквото аз, - мой приятел и мой близък,<br>15. с когото сме имали искрени разговори и сме ходили заедно в Божия дом!<br>16. Да ги сполети смърт; да слязат живи в ада, защото злодейството е сред тях, в техните жилища.<br>17. Аз пък ще викна към Бога, и Господ ще ме спаси.<br>18. Вечер и сутрин и на пладне ще моля и ще викам, и Той ще чуе гласа ми,<br>19. ще избави в мир душата ми от ония, които въстават против мене, защото много ги имам;<br>20. Бог ще чуе и отвека Живеещият ще ги смири, защото в тях промяна няма; те се не боят от Бога,<br>21. простряха ръце върху ония, които живееха в мир с тях, нарушиха своя съюз;<br>22. устата им по-меки от масло, а в сърцето им вражда; думите им по-нежни от слей, но те са голи мечове.<br>23. Възложи на Господа грижите си, и Той ще те подкрепи. Той никога не ще допусне праведник да се поклати.<br>24. Ти, Боже, ще ги свалиш в гибелния ров; кръвници и коварници не ще поживеят ни половина от дните си. Аз пък на Тебе (Господи) се уповавам.</p>
							<p><strong><a name="55"></a>ПСАЛОМ 55.</strong></p>
							<p><strong>Началнику на хора. За гълъбицата, занемяла в отдалечение. Творение от Давида, когато филистимци го бяха хванали в Гет.</strong></p>
							<p><br>2. Помилуй ме. Боже, защото човек иска да ме погълне; нападайки всеки ден, притеснява ме.<br>3. Моите врагове всеки ден търсят да ме погълнат, защото мнозина са, които въстават против мене, о Всевишний!<br>4. Кога съм в страх, на Тебе се уповавам.<br>5. При помощта на Бога ще възхваля Неговото слово; на Бога се уповавам, не се боя; какво ще ми стори плътта?<br>6. Всеки ден извъртат думите ми; всички техни помисли за мене са зло:<br>7. събират се, спотайват се, наблюдават петите ми, за да хванат душата ми.<br>8. Нима ще избегнат отплатата за своята неправда? С гняв, Боже, повали народите.<br>9. У Тебе са изброени моите скитания; тури сълзите ми в съд при Тебе - не са ли те в Твоята книга?<br>10. Враговете ми се връщат назад, колчем викна към Тебе; по това познавам, че Бог е с мене.<br>11. При помощта на Бога ще възхваля думите Му, при помощта на Господа ще възхваля словото Му.<br>12. На Бога се уповавам, не се боя; какво ще ми стори човек?<br>13. Върху мене лежат. Боже, оброците към Тебе; на Тебе ще въздам хвала;<br>14. защото Ти избави душата ми от смърт, (очите ми - от сълзи,) па и нозете ми от препъване, за да ходя пред лицето Божие в светлината на живите.</p>
							<p><strong><a name="56"></a>ПСАЛОМ 56.</strong></p>
							<p><strong>Началнику на хора. Не погубвай. Творение от Давида, когато избяга от Саула в пещерата.</strong></p>
							<p><br>2. Помилуй ме. Боже, помилуй ме, защото на Тебе се уповава душата ми, и в сянката на Твоите криле ще се скрия, докле преминат бедите.<br>3. Ще викна към Бога Всевишний, към Бога, Който ми прави добро.<br>4. Той ще прати от небесата, и ще ме спаси; ще посрами оногова, който иска да ме погълне; Бог ще прати Своята милост я Своята истина.<br>5. Душата ми е всред лъвове; лежа всред ония, които пламък дишат, всред синовете човешки, чиито зъби са копия и стрели, и чийто език е остър меч.<br>6. Бъди превъзнесен по-високо от небесата, Боже, и над цялата земя да бъде Твоята слава!<br>7. Приготвиха примка за нозете ми; душата ми отпадна; изкопаха пред мене яма и сами паднаха в нея.<br>8. Готово е сърцето ми, Боже, готово е сърцето ми: ще пея и ще славя.<br>9. Дигни се, славо моя, дигни се, псалтире и гусло! Ще стана рано.<br>10. Ще Те славя, Господи, между народите, ще Те възпявам между племената,<br>11. защото до небесата е голяма Твоята милост, и до облаците - Твоята истина.<br>12. Бъди превъзнесен по-високо от небесата. Боже, и над цялата земя да бъде Твоята слава.</p>
							<p><strong><a name="57"></a>ПСАЛОМ 57.</strong></p>
							<p><strong>Началнику на хора. Не погубвай. Творение Давидово.</strong></p>
							<p><br>2. Наистина ли говорите правда вие, съдии, и справедливо ли съдите вие, човешки синове?<br>3. В сърце си кроите беззаконие, на къпони туряте злодействата, що сте сторили на земята.<br>4. От самото си рождение са отстъпили нечестивите; от майчина си утроба се заблуждават, говорейки лъжа.<br>5. Отровата им е като змийна отрова, като отрова на глуха аспида, която затиква ушите си<br>6. и не слуша гласа на заклинателя, най-изкусния в заклинания.<br>7. Боже, строши техните зъби в устата им; съкруши. Господи, челюстите на лъвовете!<br>8. Да изчезнат като вода, която се отича; кога изопнат стрелите, нека бъдат като пречупени. Да изчезнат като разпуснал се охлюв; да не видят слънце като пометниче от жена.<br>10. Преди котлите ви да усетят пламнало тръне, вихър да разнесе и сурово,и обгорено.<br>11. Ще се зарадва праведникът, кога види отмъщение: ще умие стъпките си в кръвта на нечестивеца.<br>12. И ще каже човек: наистина има плод за праведника! и тъй, има Бог, Който съди на земята.</p>
							<p><strong><a name="58"></a>ПСАЛОМ 58.</strong></p>
							<p><strong>Началнику на хора. Не погубвай. Творение от Давида, когато Саул прати да пазят около къщата му, за да го убие.</strong></p>
							<p><br>2. Избави ме от враговете ми. Боже мой, защити ме от въстаналите против мене!<br>3. Избави ме от ония, които вършат беззаконие; спаси ме от кръвниците;<br>4. защото, ето, те дебнат душата ми; събират се против мене силните, без престъпление и без грях от моя страна. Господи;<br>5. без моя вина се стичат и въоръжават; дигни се мен на помощ и погледни.<br>6. Ти, Господи, Боже на силите. Боже Израилев, дигни се да посетиш всички народи и недей щади ни едното от нечестивите беззаконници;<br>7. вечер те се връщат, вият като псета и ходят около града;<br>8. ето, изригнат хули с езика си; в устата им мечове, "защото, - мислят си те, - кой слуша?"<br>9. Но Ти, Господи, ще се насмееш над тях; Ти ще посрамиш всички народи.<br>10. Силата е у тях, но аз към Тебе прибягвам, защото Бог е мой застъпник.<br>11. Моят Бог, Който ме милува, ще ме превари; Бог ще ми даде да гледам на моите врагове.<br>12. Не ги умъртвявай, за да не забрави моят народ; разпръсни ги със силата Си и повали ги. Господи, Защитниче наш.<br>13. Думата от езика ми е грях в устата ми; нека се хванат в гордостта си за клетвата и лъжата, която изговарят.<br>14. Разпръсни ги с гняв, разпръсни ги, за да ги няма; и нека познаят, че Бог владичествува над Накова до краищата на земята.<br>15. Нека се връщат вечер, нека вият като псета и ходят около града;<br>16. нека се скитат да търсят храна, и ненаситени да прекарат нощите.<br>17. Аз, пък ще възпявам Твоята сила и от ранни зори ще прогласям Твоята милост, защото Ти ми беше защита и прибежище в деня на моето нещастие.<br>18. Сило моя! Тебе ще възпявам, защото Бог е мой застъпник, мой Бог, Който ме милува.</p>
							<p><strong><a name="59"></a>ПСАЛОМ 59.</strong></p>
							<p><strong>Началнику на хора. На свирало Шушан-Едут. Творение от Давида за изучаване. 2. когато той воюва с Месопотамска Сирия и Сирия Цованска, и когато Иоав, връщайки се, порази в Солна долина дванайсет хиляди идумейци.</strong></p>
							<p><br>3. Боже! Ти ни отхвърли. Ти ни съкруши, и се разгневи. Обърни се към нас.<br>4. Ти потресе земята, разби я; поправи нейните повреди, защото тя се е разклатила.<br>5. Ти даде на Твоя народ да изпита жестокото и ни напои с омайно вино.<br>6. Подари на тия, които Ти се боят, знаме, за да го издигнат заради истината,<br>7. за да се избавят Твоите възлюбени; спаси ме с Твоята десница и чуй ме!<br>8. Бог рече в Своето светилище: ще възтържествувам, ще разделя Сихем и ще размеря долина Сокхот;<br>9. Мой е Галаад, Мой е Манасия, Ефрем е крепост на главата Ми, Иуда е Мой скиптър,<br>10. Моав е Моя умивалница; върху Едом ще простра обувката Си. Приветствувай Ме, земьо Филистимска!<br>11. Кой ще ме въведе в укрепения град? Кой ще ме доведе до Едом?<br>12. Не Ти ли, Боже, Който ни отхвърли, и не излизаш вече. Боже, с нашите войски?<br>13. Дай ни помощ в утеснението, защото човешката защита е суетна.<br>14. С Бога ние ще проявим сила: Той ще повали враговете ни.</p>
							<p><strong><a name="60"></a>ПСАЛОМ 60.</strong></p>
							<p><strong>Началнику на хора. На струнно свирало. Псалом Давидов.</strong></p>
							<p><br>2. Послушай, Боже, моите вопли, чуй молитвата ми;<br>3. от край-земя викам към Тебе с тъга на сърце; възведи ме на скалата, за мен непристъпна,<br>4. защото Ти си мое прибежище. Ти си крепка защита против врага.<br>5. Нека живея вечно в Твоето жилище и Да си почивам под подслона на Твоите криле,<br>6. защото Ти, Боже, чу моите обещания и ми даде за наследие ония, които се боят от Твоето име.<br>7. Притури още дни към дните на царя, годините му продължи от рода в род,<br>8. да пребъде той вечно пред Бога; заповядай на милостта и истината да го пазят.<br>9. И аз, изпълнявайки всекидневно моите обещания, ще възпявам Твоето име довека.</p>
							<p><strong><a name="61"></a>ПСАЛОМ 61.</strong></p>
							<p><strong>Началнику на Идитумовия хор. Псалом Давидов.</strong></p>
							<p><br>2. Само в Бога се успокоява душата ми: от Него е моето спасение.<br>3. Само Той е моя твърдиня, мое спасение, мое прибежище: няма да се поколебая повече.<br>4. Докога ще напирате върху човека? Вие ще бъдете сринати, всички вие, като наведена стена, като грухнала ограда.<br>5. Те намислиха да го свалят от височината, прибягнаха до лъжа; с уста благославят, а със сърце кълнат.<br>6. Само в Бога се успокоявай, душо моя, защото на Него ми е надеждата.<br>7. Само Той е моя твърдиня, мое спасение, мое прибежище: няма да се поколебая.<br>8. В Бога е моето спасение и моята слава; крепостта на силата ми и моето упование са в Бога.<br>9. Народе! Нему се надявайте във всяко време: пред Него изливайте сърцето си: Бог е нам прибежище.<br>10. Синовете човешки са само суета; синовете велможки - лъжа; турят ли се на къпони, те всички заедно са по-леки от празнотата.<br>11. Не се надявайте на грабителство и не дирете слава чрез кражба; кога се увеличава богатството, не привързвайте сърце към него.<br>12. Един път каза Бог, и два пъти аз чух това, че силата е в Бога,<br>13. и у Тебе, Господи, е милостта, защото Ти ще въздадеш всекиму според делата.</p>
							<p><strong><a name="62"></a>ПСАЛОМ 62.</strong></p>
							<p><strong>Псалом на Давида, когато беше в Иудейската пустиня.</strong></p>
							<p><br>2. Боже, Ти си Бог мой. Тебе търся от ранни зори; за Тебе жадува душата ми, за Тебе чезне плътта ми в земя пуста, изсъхнала и безводна,<br>3. за да видя Твоята сила и Твоята слава, както Те видях в светилището:<br>4. защото Твоята милост е по-добра от живота. Устата ми ще Те възхвалят.<br>5. Тъй ще Те благославям в живота си; в Твое име ще дигна ръцете си.<br>6. Като с тлъстина и с дървено маело се насища душата ми, и с радостен глас Те възхвалят устата ми.<br>7. Кога си спомня за Тебе на леглото си, размислям за Тебе през нощните стражи,<br>8. защото Ти си моя помощ, и под сянката на Твоите криле ще се зарадвам;<br>9. към Тебе се привърза душата ми, Твоята десница ме поддържа.<br>10. А ония, които търсят да погубят душата ми, ще слязат в земната преизподня.<br>11. Ще бъдат поразени със силата на меча; ще станат плячка на лисиците.<br>12. А царят ще се зарадва в Бога, ще бъде възхвален всеки, който се кълне в него, защото ще се затворят устата на ония, които говорят неправда.</p>
							<p><strong><a name="63"></a>ПСАЛОМ 63.</strong></p>
							<p><strong>Началнику на хора. Псалом Давидов.</strong></p>
							<p><br>2. Чуй, Боже, гласа ми, кога Ти се моля; запази живота ми от врага, който ме застрашава;<br>3. укрий ме от заговора на коварните, от бунта на злодейците,<br>4. които изостриха езика си като меч; изопнаха лъка си - язвителните си думи,<br>5. за да стрелят скришом върху непорочния; те стрелят внезапно върху него и не се боят.<br>6. Те се утвърдиха в зло намерение; съветваха се да заложат примки и думаха: кой ще ги види?<br>7. Дирят неправди, правят разследване подир разследване дори до вътрешния живот на човека и до дълбочината на сърцето.<br>8. Но Бог ще ги порази със стрела: те ще бъдат внезапно пронизани;<br>9. с езика си ще поразят сами себе си; всички, които ги видят, ще бягат от тях.<br>10. И всички човеци ще се уплашат, ще възвестят делото Божие и ще разберат, че това е Негово дело.<br>11. А праведникът ще се развесели в Господа и ще се уповава Нему; и ще бъдат похвалени всички прави по сърце.</p>
							<p><strong><a name="64"></a>ПСАЛОМ 64.</strong></p>
							<p><strong>Началнику на хора. Псалом Давидов за пеене.</strong></p>
							<p><br>2. Тебе, Боже, подобава хвала на Сион, и - Тебе ще се даде оброк (в Йерусалим).<br>3. Ти чуваш молитвата; към Тебе прибягва всяка плът.<br>4. Беззаконията дела ме надделяха; Ти Ще очистиш нашите престъпления.<br>5. Блажен е оня, когото си Ти избрал и приближил да живее в Твоите двори; ще се наситим с благата на Твоя дом, на светия Твой храм.<br>6. Страшний в правосъдието, чуй ни, Боже, Спасителю наш, упование на всички земни краища и на ония, що са далеч в моРето,<br>7. Който си поставил планините със силата Си и си с мощ препасан,<br>8. Който укротяваш шума на моретата, шума на вълните им и вълненията на народите!<br>9. И ще се уплашат от Твоите личби живеещите по краищата на земята. Ти ще подбудиш утро и вечер Тебе да хвалят.<br>10. Ти посещаваш земята, утоляваш жаждата й и обилно я обогатяваш: поточът Божий е пълен с вода; Ти приготвяш храните, понеже тъй си я устроил;<br>11. напояваш браздите й, уравняваш буците й, смекчаваш я с дъждовни капки, благославяш нейните израсляци;<br>12. увенчаваш годината на Твоята благост, и Твоите пътеки изпускат тлъстина,<br>13. изпускат върху пустинните пасбища. и хълмовете се опасват с радост;<br>14. ливадите се покриват със стада, и долините се кичат с храни, възклицават и пеят.</p>
							<p><strong><a name="65"></a>ПСАЛОМ 65.</strong></p>
							<p><strong>Началнику на хора. Песен.</strong></p>
							<p><br>1. Възкликни към Бога, цяла земьо!<br>2. Възпейте славата на името Му, въздайте Му слава и хвала.<br>3. Кажете Богу: колко си страшен в делата Си! Поради големината на Твоята сила, ще Ти се покорят Твоите врагове.<br>4. Цяла земя да Ти се поклони и да Ти пее, да пее на Твоето име (Вишний)!<br>5. Дойдете и вижте делата на Бога, страшния в делата Си над синовете човешки.<br>6. Той превърна морето в суша; през реката минахме пешком; там се веселихме в Него.<br>7. Със Своята мощ Той владее вечно; Неговите очи гледат над народите, да се не превъзнасят бунтовниците.<br>8. Благословете, народи, нашия Бог и възгласете Му хвала.<br>9. Той запази живота на душата ни и не даде да се поклати ногата ни.<br>10. Ти ни изпита. Боже, претопи ни, както се сребро претапя.<br>11. Ти ни вкара в примка, тури окови на чреслата ни,<br>12. постави човек над главата ни. Влязохме в огън и вода, и Ти ни изведе на свобода.<br>13. Ще вляза в Твоя дом с всесъжения, ще Ти въздам моите оброци,<br>14. които са изговорили устата ми и е изрекъл езикът ми в моята скръб.<br>15. Тлъсти всесъжения ще Ти възнеса, с кадение от овнешка тлъстина, жертва ще принеса волове и козли.<br>16. Дойдете, послушайте всички, които се боите от Бога, и аз ще ек разкажа, какво стори Той за душата ми.<br>17. Виках към Него с устата си и Го превъзнесох с езика си.<br>18. Да бях видял беззаконие в сърцето си. Господ не би ме послушал.<br>19. Но Бог послуша, чу гласа на молбата ми.<br>20. Благословен Бог, Който не отхвърли молитвата ми и не отвърна от мене милостта Си!</p>
							<p><strong><a name="66"></a>ПСАЛОМ 66.</strong></p>
							<p><strong>Началнику на хора. На струнни свирала. Псалом. Песен.</strong></p>
							<p><br>2. Боже, бъди милостив към нас и ни благослови; осветли ни с лицето Си,<br>3. за да познаят на земята Твоя път, у всички народи Твоето спасение.<br>4. Да Те възхвалят народите. Боже; да Те възхвалят всички народи.<br>5. Да се веселят и да се радват племената, защото Ти съдиш народите справедливо и на земята управляваш племената.<br>6. Да Те възхвалят народите, Боже; да Те възхвалят всички народи.<br>7. Земята даде своя плод; да ни благослови Бог, нашият Бог.<br>8. Да ни благослови Бог, и да се у боят от Него всички земни краища.</p>
							<p><strong><a name="67"></a>ПСАЛОМ 67.</strong></p>
							<p><strong>Началнику на хора. Псалом Давидов. Песен.</strong></p>
							<p><br>2. Да се дигне Бог, и да се разпръснат враговете Му и да бягат от лицето Му, които Го мразят.<br>3. Разнеси ги, както се дим разнася; както се топи восък от огън, тъй и нечестивците да загинат от лицето Божие.<br>4. А праведниците да се развеселят, да се зарадват пред Бога и да възтържествуват в радост.<br>5. Пейте нашему Богу, пейте на Неговото име; превъзнасяйте Оногова, Който шествува по небесата; името Му е Господ, и радвайте се пред лицето Му.<br>6. Баща на сираци и съдия на вдовици е Бог в светото Си жилище.<br>7. Бог въвежда в дом самотните, освобождава от окови затворниците, а непокорните остават в знойната пустиня.<br>8. Боже, когато Ти излизаше пред Твоя народ, когато шевствуваше през пустинята.<br>9. земята се тресеше, дори небесата се топяха от лицето Божие, и тоя Синай - от лицето на Бога, на Бога Израилев.<br>10. Изобилен дъжд проливаше Ти, Боже, върху Твоето наследие, и когато то изнемогваше от труд, Ти го подкрепяше.<br>11. Твоят народ обитаваше там; по Твоята благост, Боже, Ти приготвяше потребното за бедния.<br>12. Господ ще даде слово: вестителките са голямо множество.<br>13. Царе на войнства бягат, бягат, а която седи в къщи, дели плячката.<br>14. След като се разположихте в дяловете (си), станахте като гълъбица, чиито криле са покрити със сребро, а перата - с чисто злато;<br>15. когато Всемогъщият разпръсна царете в тая земя, тя се бялна като снега на Селмон.<br>16. Планино Божия, планино Васанска! планино висока, планино Васанска!<br>17. защо вие, високи планини, гледате завистливо на планината, на която Бог благоволи да обитава и Господ ще обитава вечно?<br>18. Божиите колесници са безброй хиляди хиляди; посред тях е Господ на Синай, в светилището.<br>19. Ти възлезе на височината, плени плен, прие дарове за човеците, тъй че и от непокорните да могат обитава у Господа Бога.<br>20. Благословен да бъде Господ всеки ден! Бог ни възлага бреме, но Той ни и спасява.<br>21. Бог за нас е Бог за спасение; във властта на Господа Вседържителя е вратата на смъртта.<br>22. Но Бог ще строши главата на враговете Си, косматото теме на закоравелия в своите беззакония.<br>23. Господ рече: от Васан ще ги върна, Ще ги изведа из морската дълбина,<br>24. за да потопиш ти ногата си, и твоите псета - езика си, в кръвта на враговете.<br>25. Видяхме Твоето шествие, Боже, шествието на моя Бог, на моя Цар в светинята:<br>26. отпред вървяха певци, отзад свирачи на свирала, по средата - девици с тимпани:<br>27. "в събранията благославяйте Бога Господа, вие, които сте от Израилево семе!"<br>28. Там беше Вениамин малкият - техен княз; князете Иудини - техни владетели, князете Завулонови, князете Нефталимови.<br>29. Твоят Бог ти е предназначил сила. Боже, утвърди туй, що си сторил за нас!<br>30. Заради Твоя храм в Йерусалим царете ще Ти принесат дарове.<br>31. Укроти звяра в тръстиката, волското стадо - всред телците на народите, които се хвалят със слитъци сребро; разпилей народите, които желаят войни.<br>32. Ще дойдат велможи от Египет; Етиопия ще простре ръце към Бога.<br>33. Земни царства! пейте Богу, възпявайте Господа,<br>34. Който отвека шествува по небесата на небесата. Ето, Той издава гласа Си, силния Сн глас.<br>35. Въздайте слава Богу! Неговото величие е над Израиля, и Неговото могъщество - на облаците.<br>36. Страшен си Ти, Боже, в Твоето светилище. Бог Израилев - Той дава сила и крепост на (Своя) народ. Благословен Бог!</p>
							<p><strong><a name="68"></a>ПСАЛОМ 68.</strong></p>
							<p><strong>Началнику на хора. На свирало Шошаним. Псалом Давидов.</strong></p>
							<p><br>2. Спаси ме, Боже, защото водите стигнаха до душата (ми).<br>3. Затънах в дълбоко блато, и няма на що да застана; влязох в дълбочината на водите, и бързото им течение ме отвлича.<br>4. Изнемощях от вопли; засъхна гърлото ми; измъчиха се очите ми да чакам Бога (мой).<br>5. Ония, които ме мразят без вина, са повече от космите на главата ми: враговете ми, които ме преследват несправедливо, се усилиха; каквото не съм отнемал, него трябва да дам.<br>6. Боже, Ти знаеш моето безумие, и греховете ми не са скрити от Тебе.<br>7. Да се не посрамят поради мене всички ония, които се надяват на Тебе, Господи, Боже на силите. Да се не посрамят поради мене ония, които Те търсят. Боже Израилев,<br>8. защото заради Тебе понасям хули, и с безчестие покриват лицето ми.<br>9. Чужд станах за братята си и странен за синовете на майка ми,<br>10. защото ревността за Твоя дом ме яде, и хулите на ония, които Те хулят, падат върху мене;<br>11. и плача, като постя с душата си, и за това ме хулят;<br>12. и обличам вместо дреха вретище, - и им ставам за приказ;<br>13. за мене приказват седещите при портите, и за мене пеят песни винопийците.<br>14. Аз пък се обръщам към Тебе, Господи, с молитвата си; във време благоприятно, Боже, по голямата Си благост, чуй ме в истината на Твоето спасение;<br>15. извади ме из тинята, за да не затъна; да се избавя от ония, които ме мразят, и от дълбоките води;<br>16. да ме не завлече водното течение, да ме не погълне бездната, да не затвори над мене пропастта своите уста.<br>17. Чуй ме. Господи, защото е блага Твоята милост; по многото Твои щедрости милостно погледни на мене;<br>18. не скривай лицето Си от Твоя раб, защото скърбя; скоро ме чуй;<br>19. приближи се до душата ми, избави я; заради моите врагове ме спаси.<br>20. Ти знаеш моя позор, моя срам и моето посрамяване: всичките ми врагове са нред Тебе.<br>21. Позорът съкруши сърцето ми, и аз изнемощях, очаквах състрадание, но го няма, - утешители, ала не намирам.<br>22. И дадоха ми за храна жлъчка и в жаждата ми с оцет ме напоиха.<br>23. Нека тяхната трапеза им бъде мрежа, и мирната им гощавка - примка;<br>24. да им се помрачат очите, та да не виждат, и разслаби завинаги чреслата им;<br>25. излей върху тях яростта Си, и пламъкът на Твоя гняв да ги обхване;<br>26. жилището им да запустее, и в шатритр им да няма кой да живее,<br>27. защото оногова, когото Ти порази, те още преследват, и страданията на ранените от Тебе умножават.<br>28. Притури беззаконие върху беззаконието им, и да не влязат те в Твоята правда;<br>29. да бъдат заличени из книгата на живите и с праведниците да не бъдат записани.<br>30. Аз пък съм беден и страдам; Твоята помощ. Боже, да ме въздигне.<br>31. Ще славя името на (моя) Бог в песни, ще Го превъзнасям в славословие,<br>32. и това ще бъде по-угодно Господу, отколкото вол или телец с рогове и с копита.<br>33. Ще видят това страдащите и ще се зарадват. И ще ви оживее сърцето, на вас, които търсите Бога,<br>34. защото Господ слуша бедните и не пренебрегва Своите затворници.<br>35. Да Го възхвалят небеса и земя, морета и всичко, що се движи в тях;<br>36. защото Бог ще спаси Сион, ще съгради Иудините градове, и там ще се заселят и ще го наследят;<br>37. потомството на рабите Му ще се закрепи в него, и всички, които обичат Неговото име, ще се заселят в него.</p>
							<p><strong><a name="69"></a>ПСАЛОМ 69.</strong></p>
							<p><strong>Началнику на хора. Псалом Давидов. За спомен.</strong></p>
							<p><br>2. Побързай. Боже, да ме избавиш, побързай, Господи, да ми помогнеш.<br>3. В стид и срам да потънат, които търсят душата ми! Да бъдат обърнати назад и да бъдат предадени на присмех ония, които ми желаят зло!<br>4. Да бъдат обърнати назад, задето ме хулеха ония, които ми казваха: о, добре, добре!<br>5. Нека се зарадват и развеселят за Тебе всички, които Те търсят, и които обичат Твоето спасение, непрестанно да казват: велик е Бог!<br>6. Аз пък съм беден и сиромах; Боже, побързай към мене! Ти си помощ моя Избавител мой! Господи, не се забавяй!</p>
							<p><strong><a name="70"></a>ПСАЛОМ 70</strong></p>
							<p><br>1. На Тебе, Господи, се уповавам, да се не посрамя довека.<br>2. Избави ме по Твоята правда и ме освободи; наклони ухото Си към мене и ме спаси.<br>3. Бъди ми крепко прибежище, дето всякога бих могъл да се скрия; Ти си наредил Да ме спасиш, защото моя твърдиня и моя крепост си Ти.<br>4. Боже мой, избави ме от ръцете на нечестивия, от ръцете на беззаконника и потисника,<br>5. защото Ти си моя надежда. Господи Боже, мое упование от младините ми.<br>6. На Тебе съм се крепил от рождение; Ти си ме извел из майчината ми утроба; моята хвала към Тебе няма да престане.<br>7. За мнозина бях като че ли чудо, но Ти си моя твърда надежда.<br>8. Да се изпълнят устата ми с хвала (та да възпявам Твоята слава), да възпявам всеки ден Твоето великолепие.<br>9. Не ме отхвърляй на старост; кога почне да чезне силата ми, не ме оставяй,<br>10. защото враговете ми говорят против мене; които дебнат душата ми, се съветват помежду си,<br>11. думайки: "оставил го Бог; гонете го и го хванете, защото няма кой да го избави.<br>12. Боже, не се отдалечавай от мене; Боже мой, побързай ми на помощ!<br>13. Да се посрамят и да изчезнат, които враждуват против душата ми; да се покрият със срам и безчестие, които ми желаят зло!<br>14. Аз пък винаги ще се уповавам (на Тебе) и ще Те хваля все повече и повече.<br>15. Устата ми ще разгласят Твоята правда, всеки ден Твоите благодеяния, защото им не зная броя.<br>16. Ще вникна в делата на Господа Бога; ще спомня Твоята правда - само Твоята.<br>17. Боже, Ти си ме поучавал от младините ми, и досега разгласям Твоите чудеса.<br>18. И до старост и до седини не ме оставяй, Боже, докле не възвестя Твоята сила на сегашния род, и на всички идещи - Твоята мощ.<br>19. Твоята правда. Боже, е до вишни небеса; Ти си извършил велики дела; Боже, кой е Тебе подобен?<br>20. Ти си напращал върху мене много и люти беди, но и пак Ти си ме оживявал и пак си ме извеждал от земните бездни.<br>21. Ти си ме издигал и си ме утешавал (и от земните бездни си ме извеждал).<br>22. И аз ще славя на псалтир Тебе, Твоята истина. Боже мой; ще Те възпявам на гусла, Светийо Израилев!<br>23. Радват се устата ми, кога Ти пея, и душата ми, която си Ти избавил;<br>24. и езикът ми всеки ден ще разглася Твоята правда, защото постидени и посрамени са ония, които ми желаят зло.</p>
							<p><strong><a name="71"></a>ПСАЛОМ 71.</strong></p>
							<p><strong>За Соломона. (Псалом Давидов.)</strong></p>
							<p><br>1. Боже, дай на царя Твоето правосъдие и на царевия син Твоята правда,<br>2. за да съди праведно Твоите люде и Твоите бедни в съда;<br>3. планините да донесат мир на людете, и хълмовете - правда;<br>4. да съди бедните от народа, да спаси синовете на сиромаха и да сломи потисника, 5. и ще се боят от Тебе, докле пребъдва слънце и месечина, от рода в род.<br>6. Той ще слезе като дъжд върху покосена ливада, като капки, оросяващи земята;<br>7. в негови дни ще процъфти праведникът, и ще има изобилен мир, докле месечина трае;<br>8. той ще владее от море до море и от реката до краищата на земята;<br>9. пред него ще паднат жителите на пустините, и враговете му прах ще лижат;<br>10. царете на Тарсис и островите данък ще му поднесат; царете на Арабия и Сава дарове ще му принесат;<br>11. и ще му се поклонят всички царе; ще му служат всички народи;<br>12. защото той ще избави бедния, стенещия и угнетения, който няма помощник.<br>13. Ще бъде милосърден към бедния и сиромаха и ще спаси душите на бедните;<br>14. от коварство и насилие ще избави душите им, и скъпоценна ще бъде тяхната кръв пред очите му;<br>15. и той ще живее, и ще му дават арабийско злато, и ще се молят за него непрестанно, всеки ден ще го благославят;<br>16. ще има изобилие на жито по земята, навръх планините; плодовете му ще се вълнуват като гора Ливанска, и в градовете людете ще се размножат като трева по земята;<br>17. неговото име ще бъде (благословено) довека; докле слънце трае, ще се предава името му; и в него ще бъдат благословени (всички земни племена), всички народи ще го облажават.<br>18. Благословен Господ Бог, Бог Израилев, Който едничък прави чудеса;<br>19. благословено името на славата Му довека, и цяла земя да се изпълни с Неговата слава! Амин и амин.<br>20. Свършиха се молитвите на Давида, Иесеевия син.</p>
							<p><strong><a name="72"></a>ПСАЛОМ 72.</strong></p>
							<p><strong>Псалом Асафов.</strong></p>
							<p><br>1. Колко е благ Господ към Израиля, към чистите по сърце!<br>2. Пък аз - безмалко се не разклатиха нозете ми, безмалко се не подхлъзнаха стъпките ми, -<br>3. аз пък завидях на безумните, гледайки добруването на нечестивите,<br>4. защото за тях няма страдания до смъртта им, и силите им са крепки;<br>5. за човешки труд ги няма, и на удари с другите люде не се излагат.<br>6. Затова гордост ги е обвила като огърлие, и дързост ги облича като накит;<br>7. изпъкнали са очите им от тлъстина, бликат помислите в сърцето;<br>8. на всички се присмиват, злобно разнасят клевети, говорят надменно;<br>9. дигат уста към небесата, и езикът им обикаля по земята.<br>10. Затова и народът Му натам се обръща, пият вода е пълна чаша<br>11. и казват: "как ще узнае Бог? и може ли да знае Всевишният?"<br>12. И ето, тия нечестивци добруват на тоя свят, трупат богатство.<br>13. (И казах си:) та не напразно ли аз очиствах сърцето си, умивах в невинност ръцете си,<br>14. и се подлагах на рани всеки ден и на изобличаване всяка сутрин?<br>15. Но ако кажех: ще разсъждавам тъй, - то аз щях да бъда виновен пред рода на Твоите синове.<br>16. И мислех си, как да разбера това, но то беше мъчно в моите очи,<br>17. докле не влязох в Божието светилище и не разумях техния край.<br>18. Тъй, на плъзгави пътища си ги турил Ти и ги сваляш в пропаст.<br>19. Как неочаквано дойдоха те до разорение, изчезнаха, загинаха от ужаси!<br>20. Както сън изчезва след събуждане, тъй и Ти, Господи, като ги събудиш, ще унищожиш техните блянове.<br>21. Когато кипеше сърцето ми и се терзаеше вътрешността ми,<br>22. аз бях невежа и не разбирах; като добиче бях пред Тебе.<br>23. Но аз съм винаги с Тебе; Ти ме държиш за десницата;<br>24. Ти ме ръководиш с Твоя съвет и после ще ме приемеш в слава.<br>25. Кого имам на небето? а с Тебе ли съм, на земята нищо не искам.<br>26. Изнемогва плътта и сърцето ми; Бог е твърдиня на сърцето ми и мой дял вовеки.<br>27. Защото ето ония, които се отдалечават от Тебе, загиват; Ти изтребиш всекиго, който отстъпва от Тебе.<br>28. А мене е добре да се приближавам към Бога! На Господа Бога възложих упованието си, за да разгласям всички Твои дела (при портите на дъщерята Сионова).</p>
							<p><strong><a name="73"></a>ПСАЛОМ 73.</strong></p>
							<p><strong>Учение Асафово.</strong></p>
							<p><br>1. Защо, Боже, си ни отхвърлил завинаги? Защо гневът Ти се е разпалил против овците на Твоето пасбище?<br>2. Спомни си Твоя народ, който Ти от старо време си придобил и изкупил за дял на Твоето притежание, спомни си тая Сион планина, на която си се заселил.<br>3. Подигни стъпките Си към вековните развалини: врагът разруши всичко в светилището.<br>4. Рикат Твоите врагове всред събранията Ти; поставили са своите знакове, вместо нашите знамена;<br>5. изглеждаха като някой, който дига брадва върху оплетените на дърво клони;<br>6. и сега всички резби в него изведнъж разрушиха с топори и секири;<br>7. предадоха на огън Твоето светилище; съвсем оскверниха жилището на Твоето име;<br>8. рекоха в сърцето си: "да ги разорим съвсем", - и изпогориха всички места на Божиите събрания по земята.<br>9. Нашите знакове не виждаме, няма вече пророк и няма с нас никой, който да знае, докога ще трае това.<br>10. Докога, Господи, ще ни кори врагът? противникът вечно ли ще хули Твоето име?<br>11. Защо отдръпваш ръката Си и десницата Си? Порази ги отсред недрата Си,<br>12. Боже, Царю мой отвека. Който извършваш спасение сред земята!<br>13. Със силата Си Ти раздвои морето, във водата строши главите на змейовете;<br>14. Ти строши главата на левиатана, даде го за храна на людете (етиопски) в пустинята;<br>15. Ти пресече извори и потоци. Ти пресуши буйни реки.<br>16. Твой е денят и Твоя е нощта: Ти си приготвил светилата и слънцето;<br>17. Ти си установил всички предели на земята, лято и зима Ти си наредил.<br>18. Спомни си, прочее: врагът кори Господа, и люде безумни хулят Твоето име.<br>19. Не предавай на зверове душата на Твоята гургулица; не забравяй завинаги събранията на Твоите бедни.<br>20. Милостно погледни на Своя завет, защото всички мрачни места по земята се изпълниха с насилнишки жилища.<br>21. Да се не върне посрамен потиснатият; сиромах и беден да възхвалят Твоето име.<br>22. Стани, Боже, защити делото Си, спомни всекидневната хула към Тебе от безумния;<br>23. не забравяй вика на Твоите врагове, шумът на тия, които въстават против Тебе, непрестанно се подига.</p>
							<p><strong><a name="74"></a>ПСАЛОМ 74.</strong></p>
							<p><strong>Началнику на хора. Не погубвай. Псалом Асафов. Песен.</strong></p>
							<p><br>2. Славим Те, Боже, славим, защото е близко Твоето име; това разгласят Твоите чудеса.<br>3. "Кога избера време. Аз ще извърша съд по правда.<br>4. Тресе се земята и всички, които живеят на нея. Аз ще заякча стълбовете й."<br>5. Казвам на ония, които безумствуват: не безумствувайте, и на нечестивците: не дигайте рог,<br>6. не подигайте високо вашия рог, не говорете (против Бога) твърдоглаво,<br>7. защото въздигането не иде нито от изток, нито от запад, нито от пустинята,<br>8. но Бог е съдия: едного унижава, а другиго въздига;<br>9. защото чашата е в ръката на Господа, виното - пълна смес - кипи в нея, и Той налива от нея. Дори нейното дрождие ще изцеждат и пият всички нечестивци по земята.<br>10. Аз пък вечно ще разгласям, ще възпявам името на Бога Иаковов,<br>11. ще сломя всички рогове на нечестивците, и роговете на праведника ще се възвисят.</p>
							<p><strong><a name="75"></a>ПСАЛОМ 75.</strong></p>
							<p><strong>Началнику на хора. На струнни свирала. Псалом Асафов. Песен.</strong></p>
							<p><br>2. Знаен е в Иудея Бог; велико е Неговото име у Израиля.<br>3. В Салим беше Неговото жилище, и Неговото пребивание - на Сион.<br>4. Там строши Той лъкови стрели, щит и меч и война.<br>5. Ти си славен, по-мощен от грабителските планини.<br>6. Силните по сърце станаха плячка, заспаха своя сън, и ни един от силните мъже не намери ръцете си.<br>7. От Твоята заплаха. Боже Иаковов, задряма и колесница, и кон.<br>8. Ти си страшен, и кой ще устои пред лицето Ти във време на Твоя гняв?<br>9. Ти възвести от небесата съд; земята се уплаши и утихна,<br>10. когато Бог стана да съди, за да спаси всички угнетени по земята.<br>11. И човешкият гняв ще се обърне Тебе за слава: остатъка от гнева Ти ще укротиш.<br>12. Въздавайте оброци на Господа, вашия Бог, и ги изпълнявайте; всички, които са около Него, да принесат дарове на Страшния:<br>13. Той укротява духа на князете, Той с страшен за земните царе.</p>
							<p><strong><a name="76"></a>ПСАЛОМ 76.</strong></p>
							<p><strong>Началнику на хора Идитумов. Псалом Асафов.</strong></p>
							<p><br>2. Гласът ми е към Бога, и ще викам; гласът ми е към Бога, и Той ще ме чуе.<br>3. В деня на скръбта си търся Господа; ръката ми нощем е простряна и се не уморява; душата ми се отказва от утеха.<br>4. Спомням си за Бога и треперя; помислям, и духът ми изнемогва.<br>5. Ти ми не даваш да затворя очи; потресен съм и не мога да говоря.<br>6. Размислям за стародавни дни, за годините на минали векове;<br>7. припомням си моите песни нощем, беседвам със сърцето си, и духът ми изпитва:<br>8. нима Господ завинаги е отхвърлил и не ще вече да благоволи?<br>9. нима завинаги е престанала Неговата милост, и Неговото слово се пресекло от рода в род?<br>10. нима Бог е забравил да милува? нима в гнева Си Той е затворил Своите щедрости?<br>11. И си казах: ето моята тъга - десницата на Всевишния се е изменила.<br>12. Ще си спомням за делата на Господа; ще си спомням за Твоите древни чудеса;<br>13. ще вниквам във всички Твои дела и Ще размислям за Твоите велики деяния.<br>14. Боже, Твоят път е свет. Кой Бог е тъй велик, както Бог (наш)!<br>15. Ти си Бог, Който прави чудеса; Ти яви Своята мощ посред народите;<br>16. Ти избави с мишцата Си Твоя народ, синовете на Накова и на Иосифа.<br>17. Видяха Те, Боже, водите, видяха Те водите и се уплашиха, и бездните затрепериха.<br>18. Облаците изливаха вода, черните облаци издаваха гръм, и Твоите стрели летяха.<br>19. Гласът на Твоя гръм се носеше в небесния кръг; светкавици осветяваха вселената; земята трепереше и се тресеше.<br>20. Твоят път в морето. Твоите пътеки в големите води и Твоите следи са незнайни.<br>21. Ти води като стадо Твоя народ чрез ръката на Моисея и Аарона.</p>
							<p><strong><a name="77"></a>ПСАЛОМ 77.</strong></p>
							<p><strong>Учение Асафово.</strong></p>
							<p><br>1. Слушай народе мой, закона ми, наклонете ухо към думите на устата ми.<br>2. Ще отворя устата си с притчи и ще изговоря гатанки от старо време.<br>3. Каквото сме чули и узнали и каквото са ни разказвали отците ни,<br>4. няма да скрием от техните деца, като разгласяме на идещия род славата на Господа, силата Му и чудесата Му, които Той стори.<br>5. Той нареди наредби у Иакова и положи закон у Израиля, който заповяда на бащите ни да разказват на децата си,<br>6. за да знае идещият род, децата, които ще се родят, та и те в свое време да разказват на своите деца, -<br>7. да възлагат надеждата си на Бога, да не забравят делата Божии, да пазят Неговите заповеди<br>8. и да не бъдат като бащите - род упорит и бунтовен, непостоянен по сърце и неверен Богу по дух.<br>9. Синовете Ефремови, въоръжени, стрелящи с лъкове, се обърнаха назад в деня на битката:<br>10. те не спазиха завета на Бога и се отрекоха да ходят по Неговия закон;<br>11. забравиха Неговите дела и чудеса, които им беше явил.<br>12. Той пред очите на техните бащи стори чудеса в Египетската земя, в поле Цоан:<br>13. раздели морето и ги преведе през него, и постави водите като стена;<br>14. денем ги водис облак, а цяла нощ - с огнена светлина;<br>15. разсече камък в пустинята и ги напои като из голяма бездна;<br>16. из скала изведе потоци, и води потекоха като реки.<br>17. Но те продължаваха да грешат пред Него и да дразнят Всевишния в пустинята:<br>18. изкушаваха Бога в сърцето си, искайки храна по угодата си,<br>19. говореха против Бога и казаха: "може ли Бог да приготви трапеза в пустинята?"<br>20. Ето, Той удари в камък - и рукнаха води, потекоха ручеи. "Може ли Той да даде и хляб, може ли да приготви месо за Своя народ?"<br>21. Господ чу и пламна от гняв, и огън се разгоря против Накова, и гняв се подигна против Израиля,<br>22. задето не вярваха в Бога и се не уповаваха на спасение от Него.<br>23. Той заповяда на облаците отгоре и отвори вратите на небето,<br>24. та ги одъжди с мана за храна, и им даде хляб небесен.<br>25. Хляб ангелски яде човек: Той им прати храна до насита.<br>26. Подигна на небето източния вятър и със силата Си докара южния,<br>27. и ги одъжди с месо като с прах и с птици пернати като с пясък морски:<br>28. нахвърли ги посред техния стан, около техните жилища,<br>29. и те ядоха и се преситиха; и това, що желаеха, им даде.<br>30. Ала не бе минала още прищявката им, храната им бе още в устата им,<br>31. и гняв Божий дойде върху тях, уби техните тлъсти и повали Израилевите момци.<br>32. При все това те продължаваха да грешат и не вярваха в чудесата Му.<br>33. И Той погуби дните им в суета и годините им в смутове.<br>34. Когато ги убиваше, те Го търсеха и се обръщаха и от ранни зори прибягваха към Бога,<br>35. и си спомняха, че Бог е тяхно прибежище, и Всевишният Бог е техен Избавител,<br>36. и с устата си Го лъстеха и с езика си лъжеха пред Него;<br>37. но сърцето им беше неправо пред Него, и те не бяха верни на завета Му.<br>38. Но Той, Милостивият, прощаваше греха и ги не изтребваше, много пъти отклоняваше Своя гняв и не възбуждаше всичката Си ярост:<br>39. Той помнеше, че те са плът, дихание, което отива и се не връща.<br>40. Колко пъти бяха Го дразнили в пустинята и бяха Го разгневявали в необитаемата страна!<br>41. и пак изкушаваха Бога и оскърбяваха Светия Израилев,<br>42. не помнеха Неговата ръка, деня, когато Той ги избави от потисничество,<br>43. когато извърши в Египет Своите личби и на поле Цоан - Своите чудеса44. и превърна реките им и потоците им в кръв, за да не могат да пият;<br>45. напрати на тях насекоми да ги жилят и жаби да ги погубват;<br>46. земните им сеитби предаде на гъсеници и труда им - на скакалци;<br>47. лозята им уби с град и смоковниците им - със слана;<br>48. добитъка им порази с градушка и стадата им-с гръмотевици;<br>49. напрати върху тях пламъка на Своя гняв, и негодувание, и ярост, и нещастия напрати зли ангели;<br>50. уравняше пътеката на Своя гняв, не вардеше душите им от смърт и добитъка им предаде на мор;<br>51. порази всичко първородно в Египет, начатъците от силите в Хамовите шатри;<br>52. и поведе Своя народ като овци, и ги води като стадо през пустинята:<br>53. води ги безопасно, и те не се бояха, а враговете им море покри;<br>54. и ги доведе в светата Своя област, на тая планина, която десницата Му бе придобила;<br>55. прогони отпред лицето им народите, а земята им раздели за тяхно наследие и засели Израилевите колена в шатрите им.<br>56. Но те още изкушаваха и огорчаваха Бога Всевишни и не спазваха наредбите Му;<br>57. отстъпваха и изменяха като бащите си, връщаха се назад като неверен лък;<br>58. огорчаваха Го със своите оброчиЩа, и със своите истукани възбуждаха ревнуването Му.<br>59. Бог чу и пламна от гняв и силно възнегодува против Израиля;<br>60. отритна жилището в Силом, скиничта, в която обитаваше Той между човеците;<br>61. и предаде на плен Своята сила, и Своята слава - в ръцете на врага;<br>62. предаде на меч Своя народ и презря Своето наследие.<br>63. Момците му огън поглъщаше, и на девиците Му не пееха брачни песни;<br>64. свещениците Му падаха от меч, и вдовиците Му не плачеха.<br>65. Но Господ се вдигна, като че събуден от сън, като исполин от вино победен,<br>66. и порази враговете му в тила, преДаде ги на вечен срам;<br>67. и отхвърли Иосифовата шатра и не избра коляното Ефремово,<br>68. а избра коляното Иудино, Сион планина, която възлюби.<br>69. И уреди като небето Своето светилище и като земята го утвърди навеки,<br>70. и избра Своя раб Давида, взе го от овчите кошари,<br>71. и изсред дойницитего доведе да пасе Неговия народ - Накова, и Неговото наследие Израиля.<br>72. И той ги пасе с чисто сърце и ги води с мъдра ръка.</p>
							<p><strong><a name="78"></a>ПСАЛОМ 78.</strong></p>
							<p><strong>Псалом Асафов.</strong></p>
							<p><br>1. Боже, езичници дойдоха в Твоето наследие, оскверниха светия Твой храм, Йерусалим обърнаха на развалини;<br>2. труповете на Твоите раби предадоха за храна на птиците небесни, телата на Твоите светии - на земните зверове;<br>3. проляха кръвта им като вода около Йерусалим, и нямаше, кой да ги погребе.<br>4. Станахме за присмех на съседите си, срам и поругание за околните си.<br>5. Докога, Господи, ще се гневиш непрестанно, докога ще пламти Твоята ревност като огън?<br>6. Излей гнева Си върху народите, които Те не познават, и върху царствата, които не призовават Твоето име,<br>7. защото те изпоядоха Иакова и жилището му опустошиха.<br>8. Не ни спомняй греховете на нашите деди, скоро да ни изпреварят Твоите щедрости, защото сме много изтощени.<br>9. Помогни ни. Боже, Спасителю наш, заради славата на името Си; избави ни и прости ни греховете наши заради Твоето име!<br>10. Защо езичниците да казват: "де е техният Бог?" Дано пред очите ни стане известно между езичниците отмъщението за пролятата кръв на Твоите раби.<br>11. Да дойде пред Твоето лице стенанието на затворника; със силата на Твоята мишца запази обречените на смърт.<br>12. Седмократно върни в пазвата на нашите съседи хулите, с които хулеха Тебе, Господи.<br>13. А ние. Твой народ и овци на Твоето пасбище, вечно ще Те славим и от рода в род ще разгласяме Тебе хвала.</p>
							<p><strong><a name="79"></a>ПСАЛОМ 79.</strong></p>
							<p><strong>Началнику на хора. На свирало Шошаним-Едут. Псалом Асафов.</strong></p>
							<p><br>2. Пастирю Израилев, послушай! Ти, Който водиш като стадо Иосифа, Който седиш на херувимите, яви се!<br>3. Пред Ефрема, Вениамина и Манасия издигни силата Си и дойди да ни спасиш.<br>4. Боже, възстанови ни; да светне лицето Ти, и ще се спасим!<br>5. Господи, Боже на силите! докога ще бъдеш гневен към молитвите на Твоя народ?<br>6. Ти ги нахрани с хляб, намокрен със сълзи, и ги напои с изобилни сълзи;<br>7. направил си ни предмет на противоречие между нашите съседи, и нашите врагове се гаврят с нас;<br>8. Боже на силите, възстанови ни! да светне лицето Ти, и ще се спасим!<br>9. Ти пренесе от Египет лозата, изгони народите и я посади;<br>10. очисти за нея място, закрепи корените й, и тя изпълни земята.<br>11. Планините се покриха със сянката й, и клоните й са като кедри Божии;<br>12. тя пусна клони до морето и младочки до реката.<br>13. Защо срути нейната ограда, та я късат всички, минаващи по пътя?<br>14. Горският глиган я подрива и полският звяря обгризва.<br>15. Боже на силите! обърни се, милостно погледни от небето и виж и посети това лозе;<br>16. опази туй, що е насадила Твоята десница, и младочките, които Ти укрепи за Себе Си.<br>17. То е с огън обгорено, изпосечено; от заплахата на Твоето лице ще погинат.<br>18. Да бъде ръката Ти върху мъжа на Твоята десница, върху човешкия син, когото си укрепил за Себе Си,<br>19. и ние няма да отстъпим от Тебе; оживи ни, и ние ще призоваваме Твоето име.<br>20. Господи, Боже на силите! възстанови ни; да светне лицето Ти, и ще се спасим!</p>
							<p><strong><a name="80"></a>ПСАЛОМ 80.</strong></p>
							<p><strong>Началнику на хора. На гетско свирало. Псалом Асафов.</strong></p>
							<p><br>2. Радостно пейте на Бога, нашата твърдиня; възклицавайте към Бога Иаковов;<br>3. вземете псалом, дайте тимпан, сладкогласна гусла с псалтир;<br>4. тръбете с тръба в новомесечие, в определеното време, в деня на нашия празник,<br>5. защото това е закон за Израиля, наредби от Бога Иаковов.<br>6. Той установи това като свидетелство за Иосифа, когато тоя излезе из Египетската земя, дето чу звуци от език, който той не знаеше:<br>7. "Аз снех товара от раменете му, и освободих ръцете му от кошниците.<br>8. В утеснението си ти Ме повика, и Аз те избавих; изсред гръма те чух, при водите на Мерива те изпитах.<br>9. Слушай, народе Мой, и Аз ще ти свидетелствувам: о, да беше Ме послушал, Израилю!<br>10. Да нямаш други бог и да не се покланяш на другоземен бог.<br>11. Аз съм Господ, Бог твой. Който те изведе из Египетската земя; отвори устата си, и Аз ще ги изпълня."<br>12. Но Моят народ не слушаше гласа Ми, и Израил Ми се не покоряваше;<br>13. затова Аз ги оставих на техните упорити сърца; нека ходят по своите помисли.<br>14. О, да беше Ме слушал Моят народ, и Израил да ходеше в Моите пътища!<br>15. щях веднага да смиря техните врагове и да обърна ръката Си против техните потисници, -<br>16. ония, които мразят Господа, щяха да им се подмилкват, а тяхното добруване би се продължило завинаги;<br>17. щях да ги храня с тлъста пшеница и Щях да ги насищам с мед от скала.</p>
							<p><strong><a name="81"></a>ПСАЛОМ 81.</strong></p>
							<p><strong>Псалом Асафов.</strong></p>
							<p><br>1. Бог застана в събранието на боговете; всред боговете произнесе съд:<br>2. докога ще съдите несправедливо и ще показвате пристрастие към нечестивците?<br>3. Давайте правосъдие на сиромах и на сирак; бъдете справедливи към потиснат и беден;<br>4. отървайте сиромаха и бедния, изтръгвайте го из ръката на нечестивците.<br>5. Не знаят, не разбират, в тъма ходят; всички земни основи се клатят.<br>6. Аз рекох: вие сте богове, вие сте всичст синове на Всевишния;<br>7. но вие ще умрете като човеци, и ще паднете като всички князе.<br>8. Дигни се. Боже, съди земята, защото Ти ще наследиш всички народи.</p>
							<p><strong><a name="82"></a>ПСАЛОМ 82.</strong></p>
							<p><strong>Песен. Псалом Асафов.</strong></p>
							<p><br>2. Боже, не премълчавай, не бъди бези мълвен! Не оставай в покой. Боже,<br>3. защото, ето Твоите врагове шумят, и ония, които Те мразят, са дигнали глава;<br>4. против Твоя народ съставиха коварен заговор и се съветват против ония, които Ти пазиш;<br>5. казаха: "да отидем и да ги изтребим измежду народите, та да се не споменува вече име Израил."<br>6. Сговориха се единодушно, сключиха против Тебе съюз:<br>7. селищата Едомови и измаилтяни, Иоав и агаряни;<br>8. Гевал, Амон, Амалик и филистимци с жителите тирски.<br>9. Присъедини се към тях и Асур: те станаха мишца за синовете Лотови.<br>10. Стори им същото, каквото на мадиамците, каквото на Сисара, каквото на Иавина при поток Кисон,<br>11. които бидоха изтребени в Аендор и станаха тор за земята.<br>12. Постъпи с тях, с техните князе, както с Орива и Зива и с всички техни вождове, както със Зевея и Салмана,<br>13. които казаха: "да си вземем за владение Божиите селища".<br>14. Боже мой! нека бъдат те като прах във вихрушка, като слама пред вятър.<br>15. Както огън изгаря гора, и както пламък опалва планини,<br>16. тъй и Ти ги погни с Твоята буря и с Твоята вихрушка ги докарай в смущение;<br>17. изпълни лицата им с безчестие, та да потърсят Твоето име. Господи!<br>18. Да се посрамят и да се смутят навеки, да се посрамят и загинат,<br>19. и да познаят, че Ти, Който едничък имаш име Господ, си Всевишний над цялата земя.</p>
							<p><strong><a name="83"></a>ПСАЛОМ 83.</strong></p>
							<p><strong>Началнику на хора. На гетско свирало. От Кореевите синове. Псалом.</strong></p>
							<p><br>2. Колко са мили Твоите жилища. Господи на силите!<br>3. Копнее душата ми и чезне за Господните двори; сърцето ми и плътта ми с възторг се стремят към живия Бог.<br>4. И птичка си намира жилище, и лястовица-гнездо, дето да положи пилците си, при Твоите олтари, Господи на силите, Царю мой и Боже мой!<br>5. Блажени, които живеят в дома Ти: те непрестанно ще Те хвалят.<br>6. Блажен човек, чиято сила е в Тебе, и чиито пътеки в сърцето са насочени към Тебе.<br>7. Като преминават долината на плача, те намират извори в нея, и дъжд я покрива с благословия;<br>8. минават от сила в сила, явяват се пред Бога, на Сион.<br>9. Господи, Боже на силите! Чуй молитвата ми, послушай, Боже Иаковов!<br>10. Боже, наш Защитниче, надникни и милостно погледни лицето на Твоя помазаник!<br>11. Защото един ден в Твоите двори е подобър от хиляда дни. Желая подобре да бъда при прага на Божия дом, отколкото да живея в шатрите на нечестието.<br>12. Защото Господ Бог е слънце и щит, Господ дава благодат и слава; Той не лишава от блага ония, които ходят непорочно.<br>13. Господи на силите, блажен оня човек, който се уповава на Тебе!</p>
							<p><strong><a name="84"></a>ПСАЛОМ 84.</strong></p>
							<p><strong>Началнику на хора. От Кореевите синове. Псалом.</strong></p>
							<p><br>2. Господи, Ти се смили към Твоята земя, възвърна от плен Накова;<br>3. Ти прости беззаконията на Твоя народ, заглади всичките му грехове,<br>4. дигна всичката Си ярост, отклони лютостта на гнева Си.<br>5. Възстанови ни, Боже на нашето спасение, и прекрати Твоето негодувание против нас.<br>6. Нима вечно ще се гневиш на нас, ще простреш гнева Си от рода в род?<br>7. Няма ли пак да ни оживиш, та Твоят народ да се зарадва за Тебе?<br>8. Яви ни Твоята милост. Господи, и ни дари Твоето спасение.<br>9. Да послушам, какво ще каже Господ Бог. Той ще изрече мир на Своя народ и на Своите избрани, но те да не паднат изново в безразсъдност.<br>10. Тъй, Неговото спасение е близо до ония, които Му се боят, за да обитава слава в нашата земя.<br>11. Милост и истина ще се срещнат правда и мир ще се целунат;<br>12. истината ще изникне из земята, и правдата ще надникне от небесата;<br>13. и Господ ще даде добро, и нашата земя ще даде своя плод;<br>14. правдата ще тръгне пред Него и ще тури на път стъпките си.</p>
							<p><strong><a name="85"></a>ПСАЛОМ 85.</strong></p>
							<p><strong>Молитва Давидова.</strong></p>
							<p><br>1. Наклони, Господи, ухото Си и чуй молитвата ми, защото съм беден и сиромах.<br>2. Запази душата ми, защото благоговея пред Тебе; Боже мой, спаси Твоя раб, който се уповава на Тебе.<br>3. Помилуй ме, Господи, защото към Тебе викам всеки ден.<br>4. Развесели душата на Твоя раб, защото към Тебе, Господи, възнасям душата си5. защото Ти, Господи, си благ и милосърден и многомилостив към всички, които Те призовават.<br>6. Чуй, Господи, моята молитва и послушай гласа на молбата ми.<br>7. В деня на скръбта си викам към Тебе, защото Ти ще ме чуеш.<br>8. Между боговете няма като Тебе, Господи, и няма дела като Твоите.<br>9. Всички сътворени от Тебе народи ще дойдат и ще се поклонят пред Тебе, Господи, и ще прославят Твоето име,<br>10. защото Ти си велик и вършиш чудеса, - Ти, Боже, едничък Ти!<br>11. Насочи ме, Господи, в Твоя път, и аз Ще ходя в Твоята истина; утвърди сърцето ми в страха на Твоето име.<br>12. Ще Те възхвалям. Господи, Боже мой, от всичкото си сърце и вечно ще славя Твоето име,<br>13. защото Твоята милост към мене е Голяма: Ти избави душата ми от преизподния ад.<br>14. Боже, горделивите въстанаха против мене, и сбирщина от размирници търси душата ми: те нямат Тебе пред себе си.<br>15. Но Ти, Господи, Боже, Който си щеДър и добросърдечен, дълготърпелив, многомилостив и истинен,<br>16. милостно погледни към мене и ме помилуй; дай на раба Си Твоята сила и спаси сина на Твоята рабиня;<br>17. покажи ми личби за добро, та да виДят ония, които ме мразят, и да се засрамят, защото Ти, Господи, ми помогна и ме утеши.</p>
							<p><strong><a name="86"></a>ПСАЛОМ 86.</strong></p>
							<p><strong>От Кореевите синове. Псалом. Песен.</strong></p>
							<p><br>2. Основите му са на свети планини. Господ обича портите Сионски повече от всички селища на Иакова.<br>3. Граде Божий! славни работи се разгласят за тебе.<br>4. Ще напомня на ония, които ме знаят, за Раав и Вавилон; ето, филистимци и Тир с Етиопия - ще кажат: едикой си се там роди.<br>5. А за Сион ще казват: тоя и тоя мъж се роди в него, и Сам Всевишний го укрепи.<br>6. Кога се преброяват народите. Господ ще напише: едикой си там се роди.<br>7. И които пеят, и които свирят, повтарят: всичките ми извори са в тебе.</p>
							<p><strong><a name="87"></a>ПСАЛОМ 87.</strong></p>
							<p><strong>Песен. Псалом. От Кореевите синове. Началнику на хора на Махалат, за пеене. Учение на Емана Езрахита.</strong></p>
							<p><br>2. Господи, Боже на моето спасение! денем и нощем викам пред Тебе:<br>3. да влезе пред Твоето лице молитвата ми; наклони ухото Си към молбата ми;<br>4. защото душата ми се насити на нещастия, и животът ми се приближи до преизподнята.<br>5. Аз се сравнявах с ония, които слизат в гроб; станах като човек без сила,<br>6. хвърлен между мъртвите, - като убитите, които лежат в гроба, за които Ти вече си не спомняш, и които са отблъснати от Твоята ръка.<br>7. Ти ме тури в подземен ров, в мрак, в бездна.<br>8. Натегна върху ми Твоята ярост, и с всичките Си вълни Ти (ме) порази.<br>9. Ти отдалечи от мене моите познати, направи ме отвратителен за тях; затворен съм, и не мога да изляза.<br>10. Окото ми се умори от тъга: цял ден виках към Тебе, Господи, протягах ръце към Тебе.<br>11. Нима над мъртви ще направиш чудо? Нима мъртвите ще станат и ще Те славят?<br>12. Или в гроба ще бъде проповядвана Твоята милост, и Твоята истина - в мястото на тлението?<br>13. нима в тъмата ще познаят Твоите чудеса, и в земята на забравата - Твоята правда?<br>14. Но аз викам към Тебе, Господи, и сутрин рано молитвата ми Те изпреваря.<br>15. Защо, Господи, отблъсваш душата ми и криеш лицето Си от мене?<br>16. Аз съм нещастен и от младини се топя; нося Твоите ужаси и изнемогвам.<br>17. Над мене се пренесе Твоята ярост, Твоите заплахи ме сломиха,<br>18. всеки ден ме окръжават като вода: всички заедно ме обсаждат.<br>19. Ти отдалечи от мене приятели и близки: моите познати се не виждат.</p>
							<p><strong><a name="88"></a>ПСАЛОМ 88.</strong></p>
							<p><strong>Учение на Етама Езрахита.</strong></p>
							<p><br>2. Милостите (Твои), Господи, вечно ще възпявам, от рода в род ще разгласям с уста Твоята истина.<br>3. Защото, казвам: навеки е основана милостта, на небесата Ти утвърди Твоята истина, когато каза:<br>4. "Аз поставих завет с Моя избраник, клех се на Моя раб Давида:<br>5. ще утвърдя навеки твоето семе, от рода в род ще уредя твоя престол."<br>6. И небесата ще прославят. Господи, Твоите чудни дела и Твоята истина в събранията на светиите.<br>7. Защото, кой на небесата ще се сравни с Господа? кой между синовете Божии ще се уподоби на Господа?<br>8. Страшен е Бог във великия събор на светиите, страшен е Той за всички, които Го окръжават.<br>9. Господи, Боже на силите! кой е тъй силен като Тебе, Господи? Й Твоята истина е около Тебе.<br>10. Ти владееш над яростното море: кога се подигат вълните му. Ти ги укротяваш.<br>11. Ти повали Раава като поразен; с Твоята крепка мишца разпръсна враговете Си.<br>12. Твои са небесата и Твоя е земята; вселената и онова, що я пълни, Ти си основал.<br>13. Север и юг Ти си създал; Тавор и Ермон за Твоето име се радват.<br>14. Крепка е Твоята мишца, силна ръката Ти, висока десницата Ти!<br>15. Правосъдие и правда са основа на Твоя престол; милост и истина вървят пред Твоето лице.<br>16. Блажен народът, който познава тръбния зов! Те ходят в светлината на лицето Ти, Господи,<br>17. за Твоето име се радват цял ден и с Твоята правда се възвишават,<br>18. защото Ти си украса на силите им; и с Твоето благоволение се издига нашият рог.<br>19. От Господа е нашият щит и от Светия Израилев - нашият цар.<br>20. Някога Ти бе говорил на Твоя светия във видение и бе казал: "Аз дадох помощ на юначния, издигнах избраника измежду народа.<br>21. Намерих Моя раб Давида; със светия Си елей го помазах.<br>22. Ръката Ми ще пребъде с него, и мишцата Ми ще го укрепи.<br>23. Врагът не ще му надвие, и синът на беззаконието не ще го притесни.<br>24. Ще сломя пред него враговете му и ще поразя ония, които го мразят.<br>25. И Моята истина и Моята милост са с него, и чрез Моето име ще се възвиси неговият рог.<br>26. И ще туря над морето ръката му, и над реките - десницата му.<br>27. Той ще Ме нарича: Ти си мой Отец, мой Бог и твърдиня на моето спасение.<br>28. И Аз ще го направя първороден син, по-горе от земните царе,<br>29. навеки ще му запазя Моята милост, и Моят завет с него ще бъде верен.<br>30. И ще продължа навеки неговото семе и неговия престол, - като дните на небето.<br>31. Ако синовете му оставят Моя закон ч не ходят по Моите заповеди;<br>32. ако нарушат Моите наредби и не спазят Моите повели;<br>33. ще посетя с жезъл тяхното беззаконие, и с удари - тяхната неправда;<br>34. но милостта Си не ще отнема от него и истината Си не ще изменя.<br>35. Няма да наруша Моя завет и няма Да променя това, що е излязло из устата Ми.<br>36. Веднъж се заклех в светостта Си: ще излъжа ли Давида?<br>37. Неговото семе ще пребъде вечно, неговият престол ще бъде като слънце пред Мене,<br>38. навеки ще бъде твърд като луната; и верен е свидетелят на небесата."<br>39. Но сега Ти отхвърли и презря, прогневи се на Твоя помазаник;<br>40. пренебрегна завета с Твоя раб, хвърчи наземи венеца му;<br>41. разруши всички негови огради, превърна в развалини неговите крепости.<br>42. Грабят го всички, които минават по пътя;той стана за присмех на своите съседи.<br>43. Ти възвиси десницата на неговите противници, зарадва всичките му врагове;<br>44. Ти обърна назад острието на меча му и в битка го не подкрепи;<br>45. отне от него блясъка и хвърли наземи престола му;<br>46. съкрати дните на младините му и го покри със срам.<br>47. Докога, Господи, ще се криеш непрестанно? докога ще пламти яростта Ти като огън?<br>48. Спомни си, какъв е векът ми: за каква суета си направил всичките синове човечески.<br>49. Кой от човеците е живял, без да види смърт, и е избавил душата от ръцете на преизподнята?<br>50. Де са Твоите предишни милости, Господи? Ти се кле Давиду в Твоята истина.<br>51. Спомни си. Господи, охулването на Твоите раби, което аз нося в пазвата си от всички силни народи;<br>52. спомни си, как Твоите врагове хулят, Господи, как обезславят следите на Твоя помазаник.<br>53. Благословен Господ навеки! Амин, амин.</p>
							<p><strong><a name="89"></a>ПСАЛОМ 89.</strong></p>
							<p><strong>Молитва на човека Божий Моисея.</strong></p>
							<p><br>2. Господи, Ти си нам прибежище от рода в род.<br>3. Преди още да се родят планините. Ти си образувал земята и вселената, и отвека и довека Ти си Бог.<br>4. Ти връщаш човека в тлението и казваш: върнете се, синове човечески!<br>5. Защото пред Твоите очи хиляда години са като вчерашния ден, който е преминал, и като една стража през нощта.<br>6. Ти като с порой ги завличаш; те са като сън, - като трева, която сутрин пониква, сутрин цъфти и се зеленее, а вечер клюмва и изсъхва;<br>7. защото ние изчезваме от Твоя гняв, и от Твоята ярост сме в смущение.<br>8. Ти си поставил пред Себе Си нашите беззакония и нашето скрито - пред светлината на лицето Си.<br>9. Всички наши дни преминаха в Твоя гняв; годините ни се губят като звук.<br>10. Дните на нашия живот са седемдесет години, а при по-голяма сила, осемдесет години; а най-доброто време от тях е труд и болест, защото минават бързо, и ние летим.<br>11. Кой знае силата на Твоя гняв, и според страха пред Тебе - Твоята ярост?<br>12. Научи ни тъй да броим дните си, че да придобием мъдро сърце.<br>13. Обърни се. Господи! Докога? Смили се над Твоите раби.<br>14. Насити ни рано с Твоята милост, и ние ще се радваме и веселим през всичките си дни.<br>15. Развесели ни за дните, през които Ти си ни поразявал, за годините, през които сме преживели нещастие.<br>16. Да се яви Твоето дело върху рабите Ти, и Твоята слава - върху синовете им;<br>17. и да бъде благословението на Господа, нашия Бог, върху нас, и спомагай ни в делото на ръцете ни, в делото на ръцете ни спомагай.</p>
							<p><strong><a name="90"></a>ПСАЛОМ 90.</strong></p>
							<p><strong>(Хвалебна песен Давидова.)</strong></p>
							<p><br>1. Който живее под покрива на Всевишния, той обитава под сянката на Всемогъщия,<br>2. и казва Господу: Ти си мое прибежище, защита моя, Бог мой. Комуто се уповавам!<br>3. Той ще те избави от примка на ловец, от изтребителна пораза,<br>4. с перата Си ще те осени и под крилете Му ще бъдеш на безопасно; щит и ограда е Неговата истина.<br>5. Няма да се уплашиш от ужасите нощем, от стрелата, която лети денем,<br>6. от ходещата в тъмата язва, от заразата, която опустошава по пладне.<br>7. До тебе ще паднат хиляда, и десет хиляди теб отдясно; но до тебе няма да се приближи:<br>8. само ще гледаш с очите си и ще виждаш отплатата на нечестивците.<br>9. Защото ти каза: Господ е мое упование; Всевишния си избрал за твое прибежище;<br>10. зло няма да ти се случи, и язва няма да се приближи до твоето жилище;<br>11. защото ще заповяда на Ангелите Си за тебе, да те опазват във всички твои пътища:<br>12. ще те понесат на ръце, да се не спънеш о камък с ногата си;<br>13. аспида и василиск ще настъпиш, лъв и змей ще тъпчеш.<br>14. "Задето той Ме възлюби, ще го избавя; ще го защитя, защото позна името Ми.<br>15. Ще повика към Мене, и ще го чуя; с него съм в скърби; ще го избавя и ще го прославя,<br>16. ще го наситя с дълги дни и ще му явя Моето спасение."</p>
							<p><strong><a name="91"></a>ПСАЛОМ 91.</strong></p>
							<p><strong>Псалом. Песен за съботния ден.</strong></p>
							<p><br>2. Добро е да славим Господа и да възпяваме Твоето име, Всевишний,<br>3. да разгласяме сутрин Твоята милост, и Твоята истина - нощем,<br>4. на десетострунно свирало и на псалтир, с песен на гусла.<br>5. Защото Ти ме развесели. Господи, с Твоите творения: възхищавам се от делата на Твоите ръце.<br>6. Колко са велики делата Ти, Господи! дивно дълбоки са Твоите помисли!<br>7. Несмислен човек не знае, и невежа няма да разбере това.<br>8. Докато нечестивците никнат като трева, и които вършат беззаконие, цъфтят за да изчезнат завинаги, -<br>9. Ти, Господи, си висок навеки!<br>10. Защото, ето. Твоите врагове, Господи, - ето, Твоите врагове загиват, и се пръсват всички, които вършат беззаконие;<br>11. а моя рог Ти възнасяш като рог на еднорога, и аз съм намазан с пресен елей;<br>12. и окото ми гледа на моите врагове, и Ушите ми чуват за въставащите против мене злодейци.<br>13. Праведният цъфти като палма, издига се като кедър ливански.<br>14. Насадени в дома Господен, те цъфтят в дверите на Бога нашето;<br>15. те и на старост са плодовити, сочни и свежи,<br>16. за да разгласят, че е праведен Господ, моята скала, и няма неправда в Него..</p>
							<p><strong><a name="92"></a>ПСАЛОМ 92.</strong></p>
							<p><strong>(Хвалебна песен Давидова. В предсъботния ден, когато се насели земята.)</strong></p>
							<p><br>1. Господ царува; Той е облечен с величие, облечен е Господ с могъщество (и) препасан: затова вселената е утвърдена и няма да се поклати.<br>2. Твоят престол е утвърден открай време: Ти си отвека.<br>3. Издигат реките. Господи, издигат реките гласа си, издигат реките вълните си.<br>4. Но повече от шума на многото води, на силните морски вълни е силен във висините Господ.<br>5. Бездруго са верни Твоите откровения. На Твоя дом, Господи, подобава светост през дълги дни.</p>
							<p><strong><a name="93"></a>ПСАЛОМ 93.</strong></p>
							<p><strong>(Псалом Давидов, за четвъртия ден на седмицата.)</strong></p>
							<p><br>1. Боже на отмъщенията, Господи Боже на отмъщенията, покажи се.<br>2. Стани, Съднико на земята, дай отплата на горделивите.<br>3. Докога нечестивите. Господи, докога нечестивите ще тържествуват?<br>4. Те изригват дръзки речи; големеят се всички, които вършат беззаконие;<br>5. тъпчат Твоя народ, Господи, и угнетяват Твоето наследие;<br>6. вдовица и пришълец убиват и сираци погубват,<br>7. и казват: Господ няма да види, и Бог Иаковов няма да узнае.<br>8. Вразумете се, несмислени люде! кога ще станете умни вие, невежи?<br>9. Който е насадил ухото, няма ли да чуе? и Който е стъкмил окото, няма ли да види?<br>10. Оня, Който вразумява народите, Който учи човека на знание, нима няма да изобличи?<br>11. Господ знае човешките мисли, че те са суетни.<br>12. Блажен оня човек, когото вразумяваш Ти, Господи, и поучаваш на Твоя закон,<br>13. за да му дадеш покой в усилни дни, докле за нечестивия се изкопае яма!<br>14. Защото Господ няма да отхвърли Своя народ и няма да остави Своето наследие.<br>15. Защото съдът ще се възвърне към правдата, и подире му ще тръгнат всички прави по сърце.<br>16. Кой ще се дигне за мене против злодейците? кой ще се дигне за мене против ония, които вършат беззаконие?<br>17. Да не беше ми Господ помощник, душата ми скоро щеше да се засели в страната на мълчанието.<br>18. Когато казвах: ногата ми се колебае, - Твоята милост, Господи, ме подкрепяше.<br>19. Кога се умножават моите скърби в сърцето ми. Твоите утешения услаждат душата ми.<br>20. Ще застане ли близо до Тебе седалището на пагубниците, които против закона кроят насилие?<br>21. На тълпи се нахвърлят върху душата на праведника и осъждат невинна кръв.<br>22. Но Господ е моя защита и Бог мой - твърдиняна моето прибежище,<br>23. и ще обърне върху им тяхното беззаконие, и с тяхното злодейство ще ги изтреби, ще ги изтреби Господ, Бог наш.</p>
							<p><strong><a name="94"></a>ПСАЛОМ 94.</strong></p>
							<p><strong>(Хвалебна песен Давидова.)</strong></p>
							<p><br>1. Дойдете да запеем Господу и да възкликнем към (Бога), твърдината на спасението ни;<br>2. да застанем пред лицето Му със славословие, с песни да възкликнем към Него,<br>3. защото Господ е Бог велик и Цар велик над всички богове.<br>4. В Негова ръка са дълбочините земни, Негови са и върховете планински;<br>5. Негово е морето, и Той го е създал, и Негови ръце са образували сушата.<br>6. Дойдете, да се поклоним и да припаднем, да приклоним колена пред лицето на Господа, нашия Творец;<br>7. защото Той е Бог наш, и ние сме народ от Неговото паство и овци под Негови ръце. О, да бяхте сега послушали Неговия глас:<br>8. "не ожесточавайте сърцето си, както в Мерива, както в деня на изкушението в пустинята,<br>9. дето Ме изкушаваха вашите бащи, изпитваха Ме и видяха Моето дело.<br>10. Четирийсет години бях дразнен от тоя народ и казах: това е народ, който се заблуждава в сърцето си; те не познаха пътищата Ми,<br>11. и затова в гнева Си се заклех, че те не ще влязат в Моето покоище."</p>
							<p><strong><a name="95"></a>ПСАЛОМ 95.</strong></p>
							<p><strong>(Хвалебна песен Давидова. При съграждане дома Господен.)</strong></p>
							<p><br>1. Възпейте Господу песен нова, възпейте Господу, цяла земьо;<br>2. пейте Господу, благославяйте името Му, благовестете от ден на ден Неговото спасение;<br>3. разгласяйте между народите славата Му, по всички племена - чудесата Му;<br>4. защото велик е Господ и достохвален, по-страшен е Той от всички богове.<br>5. Защото всички богове на народите са идоли, а Господ небесата сътвори..<br>6. Слава и величие са пред лицето Му, сила и великолепие - в светилището Му.<br>7. Въздайте Господу, племена народни, въздайте Господу слава и чест;<br>8. въздайте Господу слава на името Му, носете дарове и идете в Неговите двори;<br>9. поклонете се Господу със свето благолепие. Трепери пред лицето Му, цяла земьо!<br>10. Кажете на народите: Господ царува! затова е твърда вселената, няма да се поклати. Той ще съди народите по правда.<br>11. Да се веселят небесата и да тържествува земята; да шуми морето и онова, що го изпълня;<br>12. нека се радва полето и всичко, що е в него, и да ликуват всички дъбравни дървета<br>13. пред лицето на Господа, защото иде, защото Той иде да съди земята. Той ще съди вселената по правда, и народите - по Своята истина.</p>
							<p><strong><a name="96"></a>ПСАЛОМ 96.</strong></p>
							<p><strong>(Псалом от Давида, когато се уреждаше земята му.)</strong></p>
							<p><br>1. Господ царува: да се радва земята; да се веселят многобройните острови.<br>2. Облак и мрак е около Него; правда и съд е основа на престола Му.<br>3. Пред Него огън върви и наоколо изгаря враговете Му.<br>4. Неговите светкавици осветляват вселената; земята вижда и трепери.<br>5. Планини се топят като восък от лицето на Господа, от лицето на Господа на Пяла земя.<br>6. Небесата разгласят Неговата правда, и всички народи виждат Неговата слава.<br>7. Нека се посрамят всички, които служат на истукани, които се хвалят с идоли. Поклонете се пред Него, всички богове!<br>8. Слуша Сион и се радва, веселят се дъщерите Иудини заради Твоите съдби, Гостоди,<br>9. защото Ти, Господи, си висок над цяла земя, превъзвишен над всички богове.<br>10. Вие, които обичате Господа, ненавиждайте злото! Той пази душата на Своите светии; от ръката на нечестивците ги избавя.<br>11. Светлина свети над праведника, и на правите по сърце - веселие.<br>12. Радвайте се, праведни, в Господа и славете паметта на светинята Му.</p>
							<p><strong><a name="97"></a>ПСАЛОМ 97.</strong></p>
							<p><strong>Псалом (Давидов).</strong></p>
							<p><br>1. Възпейте Господу песен нова, защото Той чудеса извърши. Неговата десница и Неговата света мишца Му доставиха победа.<br>2. Господ яви Своето спасение, пред очите на народите откри Своята правда.<br>3. Спомни си Той Своята милост (към Накова) и верността Си към Израилевия дом. Всички краища земни видяха спасението от нашия Бог.<br>4. Възклицавайте Господу, цяла земьо; тържествувайте, веселете се и пейте;<br>5. пейте Господу с гусли, с гусли и с глас псаломски;<br>6. при звука на тръби и рог тържествувайте пред Царя Господа.<br>7. Да шуми морето и онова, що го изпълня, вселената и които живеят в нея;<br>8. да ръкопляскат реките, да ликуват с тях планините<br>9. пред лицето на Господа, защото Той иде да съди земята. Той ще съди вселената праведно, и народите - вярно.</p>
							<p><strong><a name="98"></a>ПСАЛОМ 98.</strong></p>
							<p><strong>(Псалом Давидов.)</strong></p>
							<p><br>1. Господ царува: да треперят народите! Той седи на херувими: да се тресе земята!<br>2. Велик е Господ на Сион и високо е Той над всички народи.<br>3. Да славят Твоето велико и страшно име: то е свето!<br>4. И могъществото царево обича съд. Ти утвърди справедливостта; съд и правда Ти извърши у Иакова.<br>5. Превъзнасяйте Господа, Бога нашего, и се покланяйте на подножието Му: то е свето!<br>6. Мойсей и Аарон между свещениците и Самуил между ония, които призовават името Му, викаха към Господа, и Той ги слушаше.<br>7. В облачен стълб Той им говореше; те пазеха Неговите заповеди и наредбите, които им беше дал.<br>8. Господи, Боже наш! Ти ги слушаше; Ти беше за тях Бог, Който прощава и наказва за делата им.<br>9. Величайте Господа, Бога нашето, и се покланяйте на светата Негова планина, защото свет е Господ, Бог наш.</p>
							<p><strong><a name="99"></a>ПСАЛОМ 99.</strong></p>
							<p><strong>Хвалебен псалом (Давидов).</strong></p>
							<p><br>1. Възкликнете Господу, цяла земьо!<br>2. Служете Господу с веселие; идете пред лицето Му с възклицание!<br>3. Познайте, че Господ е Бог, че Той ни е създал, и ние сме Негови - Негов народ и овци от Неговото паство.<br>4. Влизайте в Неговите порти със славословие, в Неговите двори - с хваление. Славете Го, благославяйте името Му,<br>5. защото Господ е благ: Неговата милост е вечна, и Неговата истина е в род и род.</p>
							<p><strong><a name="100"></a>ПСАЛОМ 100.</strong></p>
							<p><strong>Псалом Давидов.</strong></p>
							<p><br>1. Милост и съд ще възпявам; Тебе, Господи, ще пея.<br>2. Ще размислям за път непорочен: кога ще дойдеш при мене? всред моя дом ще ходя с непорочно сърце.<br>3. Няма да сложа пред очите си нищо беззаконие; престъпно дело мразя: до мене то няма да се прилепи.<br>4. Развратено сърце ще бъде прогонено от мене; злосторника не ще да зная.<br>5. Оногова, който тайно клевети против ближния си, ще изгоня; оногова, който е с горделиви очи и надменно сърце, няма да търпя.<br>6. Очите ми са към верните на земята, за да пребъдват те с мене; който ходи в път непорочен, той ще ми служи.<br>7. Няма да живее в моя дом онзи, който постъпва коварно; който говори лъжа, няма да остане пред очите ми.<br>8. От ранни зори ще изтребвам всички нечестивци на земята, за да изкореня из Господния град всички, които вършат беззаконие.</p>
							<p><strong><a name="101"></a>ПСАЛОМ 101.</strong></p>
							<p><strong>Молитва на страдалец, кога унива и изпива пред Господа скръбта си.</strong></p>
							<p><br>2. Господи, чуй молитвата ми, и моите вопли да дойдат при Тебе!<br>3. Не скривай лицето Си от мене; в деня на скръбта ми приклони ухо към мене; в деня, (кога) въззова (към Тебе), бърже ме послушай;<br>4. защото дните ми изчезнаха като дим, и костите ми са обгорени като главня;<br>5. сърцето ми е поразено и изсъхнало като трева, тъй че забравям и хляба си да ям;<br>6. от гласа на моите въздишания кости ми прилепнаха о плътта ми.<br>7. Заприличах на пеликан в пустиня; станах като бухал в развалини;<br>8. не спя и седя като самотна птица на покрив.<br>9. Всеки ден ме хулят враговете ми, и ония, които враждуват против мене, ме кълнат.<br>10. Ям пепел като хляб, питието си със сълзи размесвам,<br>11. поради Твоя гняв и Твоето негодуване; защото Ти ме въздигна и ме свали.<br>12. Дните ми са като преклонна сянка, и изсъхнах като трева.<br>13. А Ти, Господи, вечно пребъдваш, и паметта за Тебе е в род и род.<br>14. Ти ще станеш, ще се смилиш над Сион, защото време е да го помилуваш, - защото дойде време;<br>15. защото Твоите раби обикнаха дори и камъните му и за праха му жалеят.<br>16. Народите ще се у боят от името на Господа, и всички земни царе - от Твоята слава.<br>17. Защото Господ ще съгради Сион и Ще се яви в славата Си;<br>18. ще погледне милостивно към молитвата на безпомощните и не ще презре молбите им.<br>19. Ще се запише това за следващия род, и идещото поколение ще възхвали Господа,<br>20. защото Той надникна от светата Си височина, от небесата Господ погледна на земята,<br>21. за да чуе стоновете на затворници! да освободи синовете на смъртта,<br>22. за да разгласят името Господне на Сион и хвалата Му в Йерусалим,<br>23. когато се съберат народите и царствата заедно да служат Господу.<br>24. Той изнури силите ми в пътя, съкрати дните ми.<br>25. Аз рекох: Боже мой! не ме грабвай в половината на дните ми. Твоите години са от рода в род.<br>26. В начало Ти (Господи) си основал земята, и небесата са дело на Твоите ръце;<br>27. те ще загинат, а Ти ще пребъдеш; всички те като дреха ще овехтеят, и като наметало Ти ще ги промениш, - и ще се изменят;<br>28. но Ти си все Същият, и Твоите години няма да се свършат.<br>29. Синовете на Твоите раби ще живеят, и семето им ще се утвърди пред Твоето лице.</p>
							<p><strong><a name="102"></a>ПСАЛОМ 102.</strong></p>
							<p><strong>Псалом Давидов.</strong></p>
							<p><br>1. Благославяй, душо моя. Господа, и цялата моя вътрешност да благославя Неговото свето име.<br>2. Благославяй, душо моя. Господа и не забравяй ни едно от Неговите благодеяния.<br>3. Той прощава всички твои беззакония, изцелява всички твои недъзи;<br>4. избавя от гроб твоя живот, увенчава те с милост и щедрости;<br>5. насища с блага твоето желание: подновява се като на орел твоята младост.<br>6. Господ дава правда и съд на всички обидени.<br>7. Той показа Своите пътища Моисею, на Израилевите синове - Своите дела.<br>8. Щедър и милостив е Господ, дълготърпелив и многомилостив:<br>9. Той се не гневи докрай, нито се вечно сърди.<br>10. Той не ни стори според нашите беззакония и не ни въздаде според нашите грехове:<br>11. защото, колкото е високо небето над земята, толкова е велика милостта (на Господа) към ония, които се боят от Него;<br>12. колкото е далече изток от запад, толкова е отдалечил Той от нас нашите беззакония;<br>13. както баща милува синове, тъй и Господ милува ония, които Му се боят.<br>14. Защото Той знае нашия състав, помни, че ние сме пръст.<br>15. Дните на човека са като трева; като полски цвят - тъй цъфти той:<br>16. понесе се над него вятърът, и няма го, и мястото му вече го не познава.<br>17. А милостта на Господа е отвека и довека към ония, които Му се боят,<br>18. и правдата Му е върху синовете на синовете, които пазят завета Му и помнят заповедите Му, за да ги изпълняват.<br>19. Господ е поставил Своя престол на небесата, и царството Му всичко обладава.<br>20. Благославяйте Господа, (всички) Ангели Негови, крепки по сила, които изпълнявате Неговата дума, като слушате гласа на словото Му;<br>21. благославяйте Господа, всички Негови войнства, Негови служители, които изпълнявате волята Му;<br>22. благославяйте Господа, всички Негови дела, по всички места на Неговото владичество. Благославяй, душо моя. Господа!</p>
							<p><strong><a name="103"></a>ПСАЛОМ 103.</strong></p>
							<p><strong>(Псалом Давидов за сътворението на света.)</strong></p>
							<p><br>1. Благославяй, душо моя, Господа! Господи, Боже мой. Ти си дивно велик; със слава и величие си облечен;<br>2. Ти се обличаш със светлина като с дреха, простираш небесата като шатра;<br>3. Ти градиш над водите Твоите горни чертози, правиш облаците Своя колесница, шествуваш върху ветрени криле.<br>4. Ти правиш ветровете Свои Ангели огнените пламъци - Свои служители.<br>5. Ти си поставил земята на твърди основи: тя няма да се поклати навеки.<br>6. Покрил си я с бездна като с дреха; води стоят на планините.<br>7. От Твоята заплаха те бягат, от гласа на Твоя гръм бърже отминават;<br>8. възлизат по планини, слизат в долини, на място, което си им определил.<br>9. Ти си турил предел, който няма да преминат, и няма да се върнат да покрият земята.<br>10. Ти прати извори в долините: между планини текат (води),<br>11. поят всички полски зверове; дивите осли утоляват жаждата си.<br>12. При тях обитават птици небесни, изсред клоните издават глас.<br>13. Ти поиш планините от Своите височини, с плодовете на Твоите дела се насища земята.<br>14. Ти правиш да расте трева за добитъка и злак за полза на човека, за да произведеш из земята храна<br>15. и вино, което весели сърцето на човека, и дървено масло, от което блещи лицето му, и хляб, който укрепява сърцето на човека.<br>16. Насищат се дърветата Господни, кедрите ливански, които Той насади;<br>17. по тях птици си правят гнезда; елите са жилище на щъркелите,<br>18. високите планини - на сърните; каменните скали - убежище на зайците.<br>19. Той направи луната да определя времената, слънцето знае своя заник.<br>20. Ти простираш тъмата, и става нощ: през нея ходят всички горски зверове;<br>21. лъвовете рикат за плячка и искат от Бога храна за себе си.<br>22. Изгрява слънцето (и) те се събират и лягат в своите леговища;<br>23. човек отива по делата си и по своя работа до вечерта.<br>24. Колко са многобройни делата Ти, Господи! Всичко си направил премъдро; земята е пълна с Твои произведения.<br>25. А това велико и пространно море! там има безброй влечуги, малки и големи животни;<br>26. там плават кораби, там е оня левиатан, който си създал да играе в него.<br>27. Всички те от Тебе чакат, да им дадеш храната овреме.<br>28. Даваш им - приемат, отваряш ръката Си - насищат се с благо;<br>29. скриваш лицето Си - объркват се, отнимаш духа им - умират и в пръстта си се връщат;<br>30. пратиш духа Си - създават се, и Ти подновяваш лицето на земята.<br>31. Да бъде Господу слава навеки; да се весели Господ за делата Си!<br>32. Погледне към земята, и тя се тресе; допре се до планините, и те димят.<br>33. Ще пея Господу през всичкия си живот, ще пея на моя Бог, докле съществувам.<br>34. Нека Му бъде благоприятна моята песен; ще се веселя в Господа.<br>35. Да изчезнат грешниците от земята, И да няма вече беззаконници. Благославяй, душо моя, Господа! Алилуия!</p>
							<p><strong><a name="104"></a>ПСАЛОМ 104.</strong></p>
							<p><br>1. Славете Господа; призовавайте Неговото име; разгласявайте между народите делата Му;<br>2. възпейте Го и пейте Му; разказвайте за всички Негови чудеса.<br>3. Хвалете се с Неговото свето име: да се весели сърцето на ония, които търсят Господа.<br>4. Търсете Господа и Неговата сила, търсете винаги лицето Му.<br>5. Спомняйте си чудесата Му, които е сторил, личбите Му и съдбите от устата Му,<br>6. вие, семе Авраамово, Негови раби, синове Иаковови, Негови избраници.<br>7. Той е Господ, Бог наш: Неговите съдби са по цяла земя.<br>8. Той вечно помни завета Си, словото, що е заповядал в хиляди родове,<br>9. що е завещал на Авраама, и клетвата Си на Исаака,<br>10. и турил това за закон Иакову и за вечен завет Израилю,<br>11. думайки: тебе ще дам Ханаанската земя за дял на вашето наследие.<br>12. Когато те бяха още малко на брой, твърде малко, и бяха пришълци в нея<br>13. и преминаваха от народ в народ, от царство у друго племе, -<br>14. никому не позволяваше да ги обижда и на царете за тях забраняваше:<br>15. "не се докосвайте до Моите помазани, и на Моите пророци не правете зло."<br>16. И призова глад на земята; всяко хлебно стъбло изтреби.<br>17. Прати пред тях човек; за роб биде продаден Йосиф.<br>18. Стегнаха в окови возете му; в желязо се намери душата му,<br>19. докле се изпълни словото Му: словото Господне го изпита.<br>20. Царят прати, и владетелят на народите го развърза и го освободи;<br>21. постави го за господар над дома си и управител над всичките си владения,<br>22. за да поучава велможите му по душата си и старейшините му да учи на мъдрост.<br>23. Тогава дойде Израил в Египет, и Иаков се пресели в Хамовата земя.<br>24. И размножи Бог твърде много Своя народ и го направи по-силен от враговете му.<br>25. Възбуди в сърцето им омраза против народа Си, и лукавство - против рабите Му.<br>26. Изпрати Своя раб Моисея и Аарона, когото избра.<br>27. Те показаха между тях думите на Неговите личби и чудесата (Му) в Хамовата земя.<br>28. Прати тъмнина и произведе мрак, и те се не възпротивиха на словото Му.<br>29. Превърна водата им в кръв и измори рибата им.<br>30. Земята им произведе много жаби, дори в спалнята на царете им.<br>31. Той каза, и нападнаха разни насекоми и мушици по всички техни предели.<br>32. Вместо дъжд напрати върху тях град, палещ огън върху земята им,<br>33. и уби лозята им и смоковниците им, и изпотроши дърветата в техните предели.<br>34. Каза, и нападнаха скакалци и гъсеници безброй;<br>35. и изпоядоха всичката трева по земята им, и изпоядоха плодовете на нивите им.<br>36. И порази всичко първородно в земята им, начатъците на всичката им сила.<br>37. И изведе израилтяните със сребро и злато, и нямаше болен в колената им.<br>38. Зарадва се Египет поради тяхното излизане, понеже беше го страх нападнал от тях.<br>39. Простря облак (тям) за сянка, и огън, за да (им) свети нощем.<br>40. Искаха, и Той им прати пъдпъдъци и с хляб небесен ги насищаше.<br>41. Разтвори камък, и потекоха води, потекоха като река по сухите места,<br>42. защото Той си спомни Своето свето слово към раба Си Авраама,<br>43. и изведе Своя народ в радост. Своите избрани във веселие,<br>44. и даде им земите на народите, и те наследиха труда на другородците,<br>45. за да спазват наредбите Му и да изпълняват законите Му. Алилуия!</p>
							<p><strong><a name="105"></a>ПСАЛОМ 105.</strong></p>
							<p><strong>Алилуия.</strong></p>
							<p><br>1. Славете Господа, защото е благ, защото Неговата милост е вечна.<br>2. Кой ще изкаже могъществото на Господа, кой ще възвести всичката Му хвала?<br>3. Блажени, които пазят закона и вършат правда във всяко време.<br>4. Спомни си за мене. Господи, в благоволението Си към Твоя народ; посети ме с Твоето спасение,<br>5. за да видя благоденствието на Твоите избраници, да се веселя с веселието на Твоя народ, да се хваля с Твоето наследие.<br>6. Съгрешихме ние с бащите си, сторихме беззаконие, извършихме неправда.<br>7. Нашите бащи в Египет не разбраха Твоите чудеса, не помнеха многото Твои милости и се разбунтуваха при морето, при Червено море.<br>8. Но Той ги спаси заради името Си, за да покаже Своето могъщество.<br>9. Сърдито извика на Червено море, и то пресъхна; и ги преведе по бездните като по сухо,<br>10. и ги спаси от ръката на ненавистника и ги избави от ръката на врага.<br>11. Водите покриха техните врагове: не остана ни един от тях.<br>12. И те повярваха на думите Му (и) изпяха Нему хвала.<br>13. Но скоро забравиха делата Му, не Дочакаха Неговото решение;<br>14. увлякоха се от похотливост в пустинята, и изкусиха Бога в необитаемата местност.<br>15. И Той изпълни тяхното искане, но прати язва на душите им.<br>16. И в стана завидяха на Моисея и Аарона, светия Господен.<br>17. Разтвори се земята, погълна Датача и покри сбирщината Авиронова.<br>18. И пламна огън в тяхното сборище, пламък изгори нечестивците.<br>19. Направиха телец на Хорив и се поклониха на истукана;<br>20. и замениха своята слава с образ на вол, който яде трева.<br>21. Забравиха Бога, своя Спасител, Който извърши велики дела в Египет,<br>22. дивни в Хамовата земя, страшни при Червено море.<br>23. И щеше да ги изтреби, ако Мойсей, Неговият избраник, не бе застанал пред Него в пролома, да отклони яростта Му, та да (ги) не погуби.<br>24. И те презряха желаната земя, не вярваха на словото Му;<br>25. и роптаеха в шатрите си, не слуша гласа Господен.<br>26. И Той дигна ръка против тях, за да ги повали в пустинята,<br>27. да повали тяхното племе пред народите и да ги разпилее по земите.<br>28. Те се прилепиха към Ваалфегора и ядоха жертви, принасяни на бездушните,<br>29. и дразнеха Бога с делата си, и на тях нападна язва.<br>30. Но стана Финеес и произведе съд, и язвата престана.<br>31. И това му се сметна за праведност в род и род довеки.<br>32. И разгневиха Бога при водите на Мерива, и Мойсей пострада заради тях,<br>33. защото те огорчиха духа му, и той сгреши с устата си.<br>34. Не изтребиха народите, за които им бе казал Господ,<br>35. но се смесиха с езичниците и се научиха на техните дела;<br>36. служиха на техните истукани, конто бяха примка за тях,<br>37. и принасяха синовете си и дъщерите си жертва на бесовете;<br>38. проливаха невинна кръв, кръвта на синовете си и дъщерите си, които принасяха жертва на ханаанските идоли, и земята се оскверни с кръв;<br>39. оскверняваха се с делата си, блудствуваха с постъпките си.<br>40. И разпали се гневът на Господа против Неговия народ, погнуси се Той от Своето наследие<br>41. и ги предаде в ръцете на езичниците, и ония, които ги мразеха, почнаха да ги владеят.<br>42. Враговете им ги притесняваха, и те се смиряваха под тяхната ръка.<br>43. Много пъти Той ги избавяше, но те (Го) сърдеха с упорството си, и бяха унизявани за беззаконието си.<br>44. Но Той милостно поглеждаше към тяхната скръб, колчем чуваше техните вопли,<br>45. и си спомняше Своя завет с тях, и се разкайваше по голямата Си милост;<br>46. и възбуждаше към тях състрадание у всички, които ги вземаха в плен.<br>47. Спаси ни. Господи, Боже наш, и ни събери измежду народите, за да славим Твоето свето име, да се хвалим с Твоята слава!<br>48. Благословен Господ, Бог Израилев, отвека и довека! И цял народ да каже: Амин! Алилуия!</p>
							<p><strong><a name="106"></a>ПСАЛОМ 106.</strong></p>
							<p><strong>(Алилуия.)</strong></p>
							<p><br>1. Славете Господа, защото е благ, защото е вечна милостта Му!<br>2. Тъй да кажат избавените от Господа, които Той избави от вража ръка<br>3. и събра от страните, от изток и запад, от север и от морето.<br>4. Те скитаха в пустинята по безлюден път и не намираха населен град;<br>5. търпяха глад и жажда, душата им чезнеше в тях.<br>6. Но в скръбта си викнаха към Господа, и Той ги избави от техните неволи<br>7. и ги поведе по правия път, за да вървят към населен град.<br>8. Да славят Господа за милостта Му и за чудните Му дела към синовете човешки:<br>9. защото Той насити жадна душа и душа гладна изпълни с блага.<br>10. Те седяха в тъма и смъртна сянка, оковани с тъга и желязо;<br>11. защото се не покоряваха на думите Божии и нехаеха за волята на Всевишния.<br>12. Той смири тяхното сърце с мъки; те се препънаха, и нямаше кой да им помогне.<br>13. Тогава в скръбта си викнаха към Господа, и Той ги спаси от неволите им;<br>14. изведе ги от тъмата и смъртната сянка и разкъса оковите им.<br>15. Да славят Господа за милостта Му и за чудните Му дела към синовете човешки;<br>16. защото Той строши медните порти и сломи железните заверки.<br>17. Безразсъдните страдаха заради беззаконните си пътища и за неправдите си;<br>18. от всяка храна се отвръщаше душата им, и те се приближаваха към вратата на смъртта.<br>19. Тогава в скръбта си викнаха към Господа, и Той ги спаси от неволите им;<br>20. прати Своето слово, изцели ги и ги избави от техните гробове.<br>21. Да славят Господа за милостта Му и за чудните Му дела към синовете човешки!<br>22. Да Му принасят хвалебна жертва и да разгласят делата Му с пение!<br>23. Ония, които тръгват по море на кораби, които имат работа в големите води 24. виждат делата на Господа и чудесата Му в дълбините:<br>25. Той каже - и настава бурен вятър и високо издига морските вълни;<br>26. възлизат до небесата, слизат до бездната; душата им чезне в неволя;<br>27. те се въртят, политат като пияни, и всичката им мъдрост изчезва.<br>28. Тогава в скръбта си викнаха към Господа, и Той ги изведе из неволите им.<br>29. Той превръща бурята в тишина, и вълните замлъкват.<br>30. И се радват, че те са утихнали, и Той ги довежда на желаното пристанище.<br>31. Да славят Господа за милостта Му и за чудните Му дела към синовете човешки!<br>32. Да Го възхвалят в събранието народно и да Го славят в сбора на старейшините!<br>33. Той превръща реки в пустиня, и водни извори - в суша,<br>34. земя плодородна в солница, за нещастие на тия, които живеят на нея.<br>35. Той превръща пустиня в езеро, и сухоземица - във водни извори;<br>36. и заселва там гладни, и те строят град за живеене;<br>37. засяват ниви, насаждат лозя, които им принасят обилни плодове.<br>38. Той ги благославя, и те се твърде размножават, и добитъкът им Той не намалява.<br>39. Те намаляха и изнемогнаха от угнетение, неволя и скръб, -<br>40. Той излива безчестие над князете и ги оставя да скитат в пустинята, дето няма пътища.<br>41. А бедния извлича от неволя, и умножава рода му като овче стадо.<br>42. Праведните виждат това и се радват, а всяко нечестие затуля устата си.<br>43. Който е мъдър, ще забележи това и ще разбере милостта Господня.</p>
							<p><strong><a name="107"></a>ПСАЛОМ 107.</strong></p>
							<p><strong>Песен. Псалом Давидов.</strong></p>
							<p><br>2. Готово с сърцето ми, Боже, (готово е сърцето ми;) ще пея и ще възпявам в славата си.<br>3. Събуди се, псалтире и гусло! Ше стана рано.<br>4. Ще Те славя. Господи, между народите; ще Те възпявам между племената,<br>5. защото по-високо от небесата е Твоята милост, и до облаците - Твоята истина.<br>6. Бъди превъзнесен по-високо от небесата, Боже! Твоята слава да бъде над цялата земя;<br>7. за да се избавят Твоите възлюбени: спаси ме с Твоята десница и послушай ме.<br>8. Бог каза в Своето светилище: "ще възтържествувам, ще разделя Сихем и ще размеря долина Сокхот;<br>9. Мой е Галаад, Мой е Манасия, Ефрем е крепост на главата Ми, Иуда е Мой скиптър,<br>10. Моав Ми е умивалница, върху Едом ще простра обувката Си, над земята Филистимска ще възклицавам."<br>11. Кой ще ме въведе в укрепения град? Кой ще ме доведе до Едом?<br>12. Не Ти ли. Боже, Който ни отхвърли и не излизаш, Боже, с нашите войски?<br>13. Дай ни помощ в утеснението, защото човешката защита е суетна.<br>14. С Бога ние ще проявим сила; Той ще сломи враговете ни.</p>
							<p><strong><a name="108"></a>ПСАЛОМ 108.</strong></p>
							<p><strong>Началнику на хора. Псалом Давидов.</strong></p>
							<p><br>1. Боже на моята хвала! недей премълчава,<br>2. защото против мене са се отворили нечестиви уста и уста коварни; говорят ми с лъжлив език;<br>3. отвсякъде ме окръжават с нечестиви думи, без причина се въоръжават против мене;<br>4. за моята любов те враждуват против мене, аз пък се моля;<br>5. връщат ми зло за добро, омраза - за любов.<br>6. Постави над него нечестивеца, и дяволът да застане нему отдясно.<br>7. Кога се съди, да излезе виновен, и молитвата му да бъде за грях;<br>8. дните му да бъдат кратки, и неговото достойнство друг да вземе;<br>9. децата му да бъдат сираци, а жена му - вдовица;<br>10. децата му да се скитат и да станат просяци, и да просят хляб извън своите развалини;<br>11. заимодавец да заграби всичко, що има, и чужди да разграбят труда му;<br>12. да няма кой да го пожалее, да няма кой да се смили над сираците му;<br>13. потомството му да загине, и да се изличи името им в следващия род;<br>14. да бъде споменато пред Господа беззаконието на бащите му, и грехът на майка му да не бъде изличен;<br>15. винаги да бъдат те пред очите на Господа, и Той да изтреби спомена им на земята;<br>16. задето не е помислил да стори милост, а е преследвал бедния и сиромаха и съкрушения по сърце човек, за да го умъртви;<br>17. обикна проклятието, - то и ще падне върху него; не пожела благословението, - то и ще се отдалечи от него;<br>18. да се облече с проклятие като с дреха, и да влезе то в неговата вътрешност като вода, и като дървено масло - в неговите кости;<br>19. да му бъде то като дреха, с която се облича, и като пояс, с който винаги се опасва.<br>20. Такава е отплатата от Господа на враговете ми и на ония, които говорят зло против душата ми.<br>21. А мене, Господи, Господи, защити заради Твоето име, защото е блага милостта Ти; спаси ме,<br>22. защото съм беден и сиромах,и сърцето е наранено в мене.<br>23. Аз чезна като преклонна сянка; гонят ме като скакалец.<br>24. Коленете ми изнемощяха от пост, и тялото ми се лиши от тлъстина.<br>25. Станах им за присмех; които ме виждат, клатят главите (си).<br>26. Помогни ми. Господи, Боже мой, спаси ме по Твоята милост,<br>27. да познаят, че това е Твоята ръка и че Ти, Господи, си сторил това.<br>28. Те проклинат, Ти пък благослови; те въстават, но да бъдат посрамени, а Твоят раб да се зарадва.<br>29. Да се облекат с безчестно моите противници и като с дреха да се покрият със своя срам.<br>30. И аз с уста високо ще славя Господа и сред множеството ще го прославям,<br>31. защото Той стои отдясно на бедния, за да го спаси от ония, които съдят душата му.</p>
							<p><strong><a name="109"></a>ПСАЛОМ 109.</strong></p>
							<p><strong>Псалом Давидов.</strong></p>
							<p><br>1. Рече Господ Господу моему: седи от дясната Ми страна, докле туря Твоите врагове подножие на нозете Ти.<br>2. Жезъла на Твоята сила ще Ти прати Господ от Сион: владей между враговете Си.<br>3. В деня на Твоята сила народът Ти е готов със свето благолепие; из утроба преди денница като роса е Твоето рождение.<br>4. Кле се Господ и няма да се разкае: Ти си свещеник навеки по чина Мелхиседеков.<br>5. Господ е Тебе отдясно. Той в деня на гнева Си ще порази царете;<br>6. ще извърши съд над народите, ще изпълни земята с трупове, ще строши главата, що владее в широката земя.<br>7. По пътя из поток ще пие, и затова ще дигне високо глава.</p>
							<p><strong><a name="110"></a>ПСАЛОМ 110.</strong></p>
							<p><strong>Алилуия.</strong></p>
							<p><br>1. Ще (Те) славя. Господи, от все сърце в съвета на праведните и в събранието.<br>2. Велики са делата на Господа, многожелани за всички, които ги обичат.<br>3. Неговото дело е слава и красота, и Неговата правда пребъдва вечно.<br>4. Паметни направи Той Своите чудеса; милостив и щедър е Господ.<br>5. Храна дава на ония, които Му се боят; вечно помни Своя завет.<br>6. Силата на делата Си яви на Своя народ, за да му даде езичниците за наследие.<br>7. Делата на ръцете Му са истина и съд; всички Негови заповеди са верни,<br>8. твърди отвека довека, основани върху истина и правота.<br>9. Той прати избавление на Своя народ; установи навеки Своя завет. Свето и страшно е Неговото име!<br>10. Начало на мъдростта е страхът Господен; здрав разум имат всички,които изпълняват Неговите заповеди. Неговата хвала ще пребъдва вечно.</p>
							<p><strong><a name="111"></a>ПСАЛОМ 111.</strong></p>
							<p><strong>Алилуия.</strong></p>
							<p><br>1. Блажен е оня човек, който се бои от Господа и който крепко обича Неговите заповеди.<br>2. Неговото семе ще бъде силно на земята; родът на праведните ще бъде благословен.<br>3. Изобилие и богатство има в неговия дом, и правдата му пребъдва вечно.<br>4. В тъмнина изгрява светлината на правите; тя е блага, милостива и праведна.<br>5. Добрият човек се смилява и на заем дава; в съда той ще даде твърдост на думите си.<br>6. Той няма да се поклати довека; във вечна памет ще остане праведникът.<br>7. От лоша мълва няма да се уплаши; сърцето му е твърдо, уповавайки се на Господа.<br>8. Сърцето му е крепко: той няма да се уплаши, кога погледне на враговете си.<br>9. Той пръсна, раздаде на сиромаси; правдата му пребъдва вечно; неговият рог Ще се възвиси в слава.<br>10. Нечестивецът ще види това и ще се ядосва, ще заскърца със зъбите си и ще се стопи. Желанието на нечестивците ще загине.</p>
							<p><strong><a name="112"></a>ПСАЛОМ 112.</strong></p>
							<p><strong>Алилуия.</strong></p>
							<p><br>1. Хвалете, раби Господни, хвалете името Господне.<br>2. Да бъде благословено името Господне отсега и довека.<br>3. От изгрев-слънце до запад да бъде прославяно името Господне.<br>4. Висок над всички народи е Господ; Неговата слава е над небесата.<br>5. Кой е като Господа, Бога наш. Който живее във висините,<br>6. наклонява се и с внимание гледа на небето и на земята;<br>7. из праха издига бедния и от калта въздига сиромаха,<br>8. за да го постави с князете, с князете на народа му;<br>9. неплодната настанява вкъщи като майка, радваща се за децата! Алилуия!</p>
							<p><strong><a name="113"></a>ПСАЛОМ 113.</strong></p>
							<p><strong>(Алилуия.)</strong></p>
							<p><br>1. Когато Израил излезе из Египет, домът Иаковов - от другоплеменен народ.<br>2. Иуда стана Божия светиня, Израил - Божие владение.<br>3. Морето видя и побягна; Йордан назад се върна.<br>4. Планините скачаха като овни, и хълмовете - като агнета.<br>5. Какво ти е, море, че бягаш, и (тебе), Иордане, че се назад върна!<br>6. Защо скачате, планини, като овни, и вие, хълмове, като агнета?<br>7. Трепери, земьо, пред лицето на Господа, пред лицето на Бога Иаковов,<br>8. Който превръща скалата във водно езеро и камъка - във воден извор.<br>9. Не нам, Господи, не нам, а на Твоето име дай слава, заради Твоята милост, заради Твоята истина.<br>10. Защо езичниците да казват: та де е техният Бог?<br>11. Нашият Бог е на небесата (и на земята); върши всичко, що иска.<br>12. А техните идоли са сребро и злато, дело на човешки ръце.<br>13. Имат уста, ала не говорят; имат очи, ала не виждат;<br>14. имат уши, ала не чуват; имат ноздри, ала не обоняват;<br>15. ръце имат, ала не пипат; нозе имат, ала не ходят; те не издават глас с гърлото си.<br>16. Подобни тям да бъдат ония, които ги правят, и всички, които се тям надяват.<br>17. (Доме) Израилев, уповавай се на Господа: Той е наша помощ и щит.<br>18. Доме Ааронов, уповавай се на Господа: Той е наша помощ и щит.<br>19. Вие, които се боите от Господа, уповавайте се Господу: Той е наша помощ и щит.<br>20. Господ ни помни, благославя (ни), благославя Израилевия дом, благославя Аароновия дом;<br>21. благославя ония, които се боят от Господа, малки и големи.<br>22. Да ви придаде Господ повече и повече, вам и на вашите деца.<br>23. Благословени сте вие от Господа, Който сътвори небето и земята.<br>24. Небето е небе на Господа, а земята Той даде на синовете човешки.<br>25. Не мъртвите ще възхвалят Господа, нито всички, които слизат в гроба;<br>26. а ние (живите) ще благославяме Господа отсега и довека. Алилуия.</p>
							<p><strong><a name="114"></a>ПСАЛОМ 114.</strong></p>
							<p><strong>(Алилуия.)</strong></p>
							<p><br>1. Радвам се, че Господ чу гласа ми, молбата ми;<br>2. наклони към мене ухо, и затова ще Го призовавам през всичките си дни.<br>3. Смъртни болки ме обвзеха, адски мъки ме постигнаха; аз срещнах утеснение и скръб.<br>4. Тогава призовавах името Господне: Господи! избави душата ми.<br>5. Милостив е Господ и праведен, и милосърден е нашият Бог.<br>6. Господ пази простодушните: аз бях изнемогнал, и Той ми помогна.<br>7. Върни се, душо моя, в твоя покой, защото Господ ти стори добро.<br>8. Ти избави душата ми от смърт, очите ми - от сълзи, и нозете ми - от препъване.<br>9. Ще ходя пред лицето на Господа в земята на живите.</p>
							<p><strong><a name="115"></a>ПСАЛОМ 115.</strong></p>
							<p><strong>(Алилуия.)</strong></p>
							<p><br>1. Повярвах и затова говорих: силно съм съкрушен.<br>2. В моята необмисленост си казах: всеки човек е лъжа.<br>3. Какво да въздам Господу за всичките Му благодеяния към мене?<br>4. Чашата на спасението ще приема и името Господне ще призова.<br>5. Моите оброци ще дам Господу пред целия Негов народ.<br>6. Скъпа е в очите на Господа смъртта на Неговите светии.<br>7. О, Господи, аз сьм Твой раб, аз съм Твой раб и син на Твоята рабиня. Ти счупи моите окови.<br>8. Тебе ще принеса хвалебна жертва и името Господне ще призова.<br>9. Моите оброци ще дам Господу пред Целия Негов народ,<br>10. в дворите на дома Господен, посред тебе, Иерусалиме! Алилуия.</p>
							<p><strong><a name="116"></a>ПСАЛОМ 116.</strong></p>
							<p><strong>(Алилуия.)</strong></p>
							<p><br>1. Хвалете Господа, всички народи, прославяйте Го, всички племена;<br>2. защото Неговата милост към нас е велика, и истината Господня (пребъдва) вечно. Алилуия.</p>
							<p><strong><a name="117"></a>ПСАЛОМ 117.</strong></p>
							<p><strong>(Алилуия.)</strong></p>
							<p><br>1. Славете Господа, защото Той с благ, защото милостта Му е вечна.<br>2. Да каже сега (домът) Израилев: (Той е благ,) защото милостта Му е вечна.<br>3. Да каже сега домът Ааронов: (Той е благ,) защото милостта Му е вечна.<br>4. Да кажат сега, които се боят от Господа: (Той е благ,) защото милостта Му е вечна.<br>5. В утеснението си викнах към Господа, - и Господ ме послуша и на простор ме изведе.<br>6. Господ е с мене, няма да се уплаша: какво ще ми стори човек?<br>7. Господ ми е помощник, ще гледам срещу моите врагове.<br>8. По-добре да се уповаваме на Господа, отколкото да се надяваме на човек.<br>9. По-добре да се уповаваме на Господа, отколкото да се надяваме на князе.<br>10. Всички народи ме бяха окръжили, но с името Господне аз ги повалих;<br>11. обсадиха ме, обиколиха ме, но с името Господне аз ги повалих.<br>12. Обиколиха ме, както пчели обикалят (мед), и угаснаха като огън в тръне: с името Господне аз ги повалих.<br>13. Блъснаха ме силно, за да падна, ала Господ ме подкрепи.<br>14. Господ е моя сила и песен; Той стана мое спасение.<br>15. Глас на радост и спасение в жилищата на праведните; десницата на Господа твори сила!<br>16. Десницата Господня с висока, десницата Господня твори сила!<br>17. Няма да умра, но ще живея и ще разгласям делата Господни.<br>18. Господ ме строго наказа, ала на смърт ме не предаде.<br>19. Отворете ми портите на правдата: ще вляза в тях, ще прославя Господа.<br>20. Ето портите Господни: праведните ще влязат в тях.<br>21. Славя Те, че ме послуша и стана мое спасение.<br>22. Камъкът, който отхвърлиха зидарите, той стана глава на ъгъла:<br>23. това е от Господа, и е дивно в очите ни.<br>24. Тоя ден е Господ сътворил: да се зарадваме и да се развеселим в него.<br>25. О, Господи, спаси! о. Господи, спомогни!<br>26. Благословен, който иде в името Господне! Благославяме ви от дома Господен.<br>27. Господ е Бог и ни осия; връзвайте с въже жертвата, водете я към роговете на жертвеника.<br>28. Ти си мой Бог: ще Те славя; Ти си мой Бог: ще Те превъзнасям. (Ще Те славя, защото Ти ме послуша и стана мое спасение.)<br>29. Славете Господа, защото Той е благ, защото милостта Му е вечна.</p>
							<p><strong><a name="118"></a>ПСАЛОМ 118.</strong></p>
							<p><strong>(Алилуия.)</strong></p>
							<p><br>1. Блажени непорочните в пътя си, които ходят по закона Господен.<br>2. Блажени, които пазят откровенията на Бога и от все сърце Го търсят.<br>3. Те не вършат беззаконие, ходят по Неговите пътища.<br>4. Ти заповяда да пазя твърдо Твоите заповеди.<br>5. О, да бяха се насочили моите пътища към спазване Твоите устави!<br>6. Тогава не бих се посрамил, гледайки всички Твои заповеди:<br>7. славил бих Те с правота на сърцето, като се уча от съдбите на Твоята правда.<br>8. Ще пазя Твоите устави; не ме оставяй съвсем.<br>9. Как момък ще запази в чистота пътя си? - Като пази себе си според Твоето слово.<br>10. От все сърце Те търся, не ми давай да се отклоня от Твоите заповеди.<br>11. Скрил съм в сърцето си Твоето слово, за да не греша пред Тебе.<br>12. Благословен си Ти, Господи! научи ме на Твоите наредби.<br>13. С уста разгласях всички съдби от Твоите уста.<br>14. В пътя на Твоите откровения се радвам като за всяко богатство.<br>15. Размислям за Твоите заповеди и гледам Твоите пътища.<br>16. Утешавам се с Твоите наредби, не забравям Твоето слово.<br>17. Покажи милост към Твоя раб, и ще живея и ще пазя Твоето слово.<br>18. Отвори очите ми, и ще видя чудесата на Твоя закон.<br>19. Странник съм на земята, не скривай от мене Твоите заповеди.<br>20. Изнури се душата ми да желае Твоите съдби във всяко време.<br>21. Ти укроти гордите, проклетите, които се отклоняват от Твоите заповеди.<br>22. Снеми от мене укора и срама, защото пазя Твоите откровения.<br>23. Князете седят и се наговарят против мене, а Твоят раб размишлява за Твоите наредби.<br>24. Твоите откровения са моя утеха, (и Твоите устави) - мои съветници.<br>25. Душата ми е в прах хвърлена: оживи ме по Твоето слово.<br>26. Обявих моите пътища, и Ти ме чу: научи ме на Твоите наредби.<br>27. Дай ми да разбера пътя на Твоите заповеди, и ще размислям за Твоите чудеса.<br>28. Душата ми чезне от скръб: укрепи ме по Твоето слово.<br>29. Отдалечи от мене пътя на лъжата, и ми дай Твоя закон.<br>30. Избрах пътя на истината, турих пред себе си Твоите съдби.<br>31. Прилепих се към Твоите откровения, Господи: недей ме засрамя.<br>32. Ще се затека по пътя на Твоите заповеди, кога разшириш сърцето ми.<br>33. Господи, посочи ми пътя на Твоите устави, и ще се държа о него докрай.<br>34. Вразуми ме, и ще спазвам Твоя закон и ще го пазя от все сърце.<br>35. Тури ме в пътеката на Твоите заповеди, защото я силно пожелах.<br>36. Наклони сърцето ми към Твоите откровения, а не към корист.<br>37. Отвърни очите ми да не виждам суета; животвори ме на Твоя път.<br>38. Утвърди словото Си за Твоя раб, заради благоговението пред Тебе.<br>39. Отклони моето охулване, от което се страхувам, защото Твоите съдби са добри.<br>40. Ето, аз силно пожелах Твоите заповеди: животвори ме с Твоята правда.<br>41. Господи, да дойдат върху мене Твоите милости, Твоето спасение по словото Ти,<br>42. и аз ще дам отговор на тоя, който ме хули, защото се уповавам на Твоето слово.<br>43. Не отнемай съвсем от устата ми словото на истината, защото аз се уповавам на Твоите съдби<br>44. и ще пазя Твоя закон винаги, во веки веков;<br>45. ще ходя свободно, защото търсих Твоите заповеди;<br>46. ще говоря за Твоите откровения пред царете, и няма да се посрамя;<br>47. ще се утешавам с Твоите заповеди, които съм възлюбил;<br>48. ще простирам ръцете си към Твоите заповеди, които възлюбих, и ще размислям за Твоите наредби.<br>49. Спомни словото към Твоя раб, на което да се уповавам Ти ми заповяда.<br>50. Това е утеха в неволята ми, че Твоето слово ме оживява.<br>51. Горделивите ме хулиха докрай, но аз не се отклоних от Твоя закон.<br>52. Спомнях си Твоите отвека съдби, Господи, и се утешавах.<br>53. Ужас ме обхваща при вида на нечестивците, които напущат Твоя закон.<br>54. Твоите устави ми бяха песни в мястото на моето странствуване.<br>55. Нощем си спомнях Твоето име, Господи, и пазех Твоя закон.<br>56. Той стана мой, защото пазя Твоите заповеди.<br>57. Мой дял е. Господи, - казах си, - да спазвам Твоите думи.<br>58. Молих Ти се от все сърце: помилуй ме по Твоето слово.<br>59. Размислях за моите пътища и обръщах стъпките си към Твоите откровения.<br>60. Бързах и не се бавих да спазвам Твоите заповеди.<br>61. Примките на нечестивците ме окръжиха, но аз не забравях Твоя закон.<br>62. По среднощ ставах да Те славословя заради Твоите праведни съдби.<br>63. Другар съм на всички, които Ти се боят и които пазят Твоите заповеди.<br>64. С Твоята милост. Господи, е пълна земята: научи ме на Твоите наредби.<br>65. Добро си сторил. Господи, на Твоя раб по Твоето слово.<br>66. Научи ме добре да разсъждавам и да познавам, защото вярвам на Твоите заповеди.<br>67. Преди моето страдание аз се заблуждавах; а сега пазя Твоето слово.<br>68. Благ и благодетелен си Ти (Господи); научи ме на Твоите наредби.<br>69. Горделивите плетат лъжа против мене; но аз от все сърце ще пазя Твоите заповеди.<br>70. Затлъстя сърцето им като тлъстина; но аз се утешавам с Твоя закон.<br>71. Добре ми е, че пострадах, та да се науча на Твоите наредби.<br>72. Законът на Твоите уста е за мене по-добър от хиляда късове злато и сребро.<br>73. Твоите ръце ме сътвориха и устроиха; вразуми ме, и ще се науча на Твоите заповеди.<br>74. Които се боят от Тебе, ще ме видят и ще се зарадват, задето се уповавам на Твоето слово.<br>75. Зная, Господи, че Твоите съдби са праведни, и по справедливост Ти ме наказа.<br>76. Нека, прочее, Твоята милост ми бъде утеха, по Твоето слово към Твоя раб.<br>77. Да дойде върху ми Твоето милосърдие, и аз ще живея; защото Твоят закон е моя утеха.<br>78. Нека бъдат посрамени горделивите, защото ме угнетяват без вина; аз размислям за Твоите заповеди.<br>79. Да се обърнат към мене, които Ти се боят и които знаят Твоите откровения.<br>80. Да бъде сърцето ми непорочно в Твоите наредби, та да се не посрамя.<br>81. Чезне душата ми за Твоето спасение; аз се уповавам на Твоето слово.<br>82. Очите ми чезнат за Твоето слово; аз говоря: кога ще ме утешиш?<br>83. Станах като мех на дим, но Твоите наредби не забравих.<br>84. Колко са дните на Твоя раб? Кога ще извършиш съд над моите гонители?<br>85. Изкопаха ми яма горделивите въпреки Твоя закон.<br>86. Всички Твои заповеди са истина. Несправедливо ме гонят: помогни ми;<br>87. без малко щяха да ме погубят на земята, но аз не оставих Твоите заповеди.<br>88. По Твоята милост ме оживявай, и ще пазя откровенията на Твоите уста.<br>89. Твоето слово. Господи, е навеки утвърдено на небесата;<br>90. Твоята истина е от рода в род. Ти си сложил земята, и тя стои.<br>91. Според Твоите решения всичко стои досега, защото всичко на Тебе служи.<br>92. Ако не бе Твоят закон утеха за мене, аз бих погинал в неволята си.<br>93. Довека няма да забравя Твоите заповеди, защото чрез тях ме оживяваш.<br>94. Твой съм аз, спаси ме, защото търсих Твоите заповеди.<br>95. Нечестивците ме причакват, за да ме погубят, но аз се вдълбочавам в Твоите откровения.<br>96. Видях предела на всяко съвършенство, но Твоята заповед е безмерно широка.<br>97. Колко обичам Твоя закон! Цял ден размислям за него.<br>98. С Твоята заповед Ти ме направи по-мъдър от враговете ми, защото тя е винаги с мене.<br>99. Станах по-разумен от всички мои учители, защото размислям за Твоите откровения.<br>100. Аз съм по-вещ от старците, защото пазя Твоите заповеди.<br>101. Удържам нозете си от всеки лош път, за да пазя Твоето слово.<br>102. От Твоите съдби няма да се отклоня, защото Ти ме учиш.<br>103. Колко са сладки на гърлото ми Твоите думи! по-сладки от мед на устата ми.<br>104. Чрез Твоите заповеди съм вразумен, затова мразя всеки лъжлив път.<br>105. Твоето слово е светило за ногата ми и светлина за пътеката ми.<br>106. Клех се да пазя справедливите Твои съдби, и ще ги изпълня.<br>107. Силно съм угнетен, Господи, оживи ме по Твоето слово.<br>108. Затова благоволи. Господи, да приемеш доброволната жертва на моите уста, и ме научи на Твоите съдби.<br>109. Душата ми е непрестанно в моята ръка, но Твоя закон не забравям.<br>110. Нечестивците ми поставиха примка, но аз не се отклоних от Твоите заповеди.<br>111. Твоите откровения приех като вечно наследие, защото те са радост за сърцето ми.<br>112. Наклоних сърцето си да изпълнявам Твоите наредби навеки, докрай.<br>113. Човешките измислици мразя, но Твоя закон обичам.<br>114. Ти си моя закрила и мой щит; на Твоето слово се уповавам.<br>115. Махнете се от мене, беззаконници, и аз ще пазя заповедите на моя Бог.<br>116. Укрепи ме по Твоето слово, и аз ще живея; недей ме посрамя в надеждата ми;<br>117. подкрепи ме, и ще се спася; и в Твоите устави непрестанно ще вниквам.<br>118. Ти поваляш всички, които отстъпват от Твоите наредби, защото техните хитрини са лъжа.<br>119. Ти отхвърляш нечестивците земни като сгурия, затова обикнах Твоите откровения.<br>120. От Твоя страх трепери плътта ми, и от Твоите съдби се боя.<br>121. Аз върших съд и правда; не ме предавай на моите гонители.<br>122. Защити Твоя раб за негово добро, та да ме не угнетяват горделивите.<br>123. Очите ми чезнат, очаквайки Твоето спасение и словото на Твоята правда.<br>124. Постъпи с Твоя раб по милостта Си и ме научи на Твоите наредби.<br>125. Аз съм Твой раб: вразуми ме, и ще позная Твоите откровения.<br>126. Време е Господ да действува: Твоя закон разориха.<br>127. Но аз обичам Твоя закон повече от злато, и то от чисто злато.<br>128. Всички Твои заповеди - всички признавам за справедливи; всички пътища на лъжата мразя.<br>129. Дивни са Твоите откровения; затова душата ми ги пази.<br>130. Откровението на Твоите слова просвещава, вразумява простите.<br>131. Отварям уста и въздишам, защото жадувам за Твоите заповеди.<br>132. Милостно погледни към мене и ме помилуй, както постъпваш с ония, които обичат Твоето име.<br>133. Утвърди стъпките ми в Твоето слово и не давай да ме обладае никакво беззаконие;<br>134. избави ме от човешко потисничество, и ще пазя Твоите заповеди;<br>135. осияй Твоя раб със светлината на лицето Си, и ме научи на Твоите устави.<br>136. Из очите ми потоци води текат, задето не пазят Твоя закон.<br>137. Праведен си Ти, Господи, и справедливи са Твоите съдби.<br>138. Твоите откровения, които си заповядал, са правда и съвършена истина.<br>139. Ревността ми ме яде, защото враговете ми забравиха Твоите слова.<br>140. Твоето слово е твърде чисто, и Твоят раб го обикна.<br>141. Малък и презрян съм аз, но Твоите заповеди не забравям.<br>142. Твоята правда е правда вечна, и Твоят закон е истина.<br>143. Скръб и тъга ме постигнаха: Твоите заповеди са моя утеха.<br>144. Правдата на Твоите откровения е вечна; вразуми ме, и ще живея.<br>145. Викам от все сърце: чуй ме, Господи, - и ще спазя Твоите устави.<br>146. Тебе призовавам: спаси ме, и ще пазя Твоите откровения.<br>147. Предварям зората и викам: на Твоето слово се уповавам.<br>148. Очите ми предварят утринната стража, за да се вдълбочавам в Твоето слово.<br>149. Чуй моя глас по милостта Си, Господи; по Твоя съд оживи ме.<br>150. Приближиха се ония, които замислят лукавство; далече са те от Твоя закон.<br>151. Близък си Ти, Господи, и всички Твои заповеди са истина.<br>152. Отдавна узнах за Твоите откровения, които си Ти утвърдил навеки.<br>153. Погледни към моята неволя и ме избави, защото не забравям Твоя закон.<br>154. Застъпи се за делото ми и ме защити; по Твоето слово оживи ме.<br>155. Далеч е от нечестивците спасението, защото те не търсят Твоите наредби.<br>156. Много са Твоите щедрости. Господи, по Твоя съд оживи ме.<br>157. Много са моите гонители и врагове, но от Твоите откровения не отстъпвам.<br>158. Виждам отстъпниците и се съкрушавам, понеже те не пазят Твоето слово.<br>159. Виж, колко обичам Твоите заповеди; по милостта Си, Господи, оживи ме.<br>160. Истината е основа на Твоето слово, и вечен е всеки съд на Твоята правда.<br>161. Князете ме гонят безвинно, но сърцето ми се бои от Твоето слово.<br>162. Радвам се на Твоето слово, както оня, който е получил голяма печалба.<br>163. Мразя лъжата и се гнуся от нея, а Твоя закон обичам.<br>164. Седем пъти на ден Те прославям за съдбите на Твоята правда.<br>165. Голям е мирът у ония, които обичат Твоя закон, и за тях няма препъване.<br>166. Уповавам се на Твоето спасение, Господи, и Твоите заповеди изпълнявам.<br>167. Душата ми пази Твоите откровения, и аз ги много обичам.<br>168. Пазя Твоите заповеди и Твоите откровения, защото всичките ми пътища са пред Тебе.<br>169. Да стигне моят вик пред лицето Ти, Господи; вразуми ме по Твоето слово.<br>170. Да дойде молбата ми пред Твоето лице; избави ме по Твоето слово.<br>171. Устата ми ще произнасят хвала, кога ме научиш на Твоите устави.<br>172. Езикът ми ще възвести Твоето слово, защото всички Твои заповеди са праведни.<br>173. Да ми бъде Твоята ръка на помощ, защото Твоите заповеди избрах.<br>174. Господи, жадувам за Твоето спасение, и Твоят закон е моя утеха.<br>175. Да живее душата ми и да Те слави, и Твоите съдби да ми помогнат.<br>176. Заблудих се като загубена овца: подири Твоя раб, защото не съм забравил Твоите заповеди.</p>
							<p><strong><a name="119"></a>ПСАЛОМ 119.</strong></p>
							<p><strong>Песен на възлизаме.</strong></p>
							<p><br>1. Към Господа викнах в скръбта си, и Той ме чу.<br>2. Господи, избави душата ми от лъжливи уста, от лукав език.<br>3. Какво ще ти даде и какво ще ти прибави лукавият език? -<br>4. Изострените стрели на силния с разпалени въглени от смрика.<br>5. Горко мене, че пребъдвам в Мосох, живея при шатрите Кидарски.<br>6. Дълго живя душата ми с ония, които мразят мира.<br>7. Аз съм мирен; но щом заговоря, те се готвят за война.</p>
							<p><strong><a name="120"></a>ПСАЛОМ 120.</strong></p>
							<p><strong>Песен на възлизане.</strong></p>
							<p><br>1. Подигам очи към планините, отдето ще ми помощ дойде.<br>2. Моята помощ е от Господа, Който сътвори небето и земята.<br>3. Той не ще даде да се поклати ногата ти; няма да задреме Оня, Който те пази;<br>4. не дреме и не спи. Който пази Израиля.<br>5. Господ е твой пазител; Господ е твоя сянка откъм твоята дясна ръка.<br>6. Слънцето денем няма да те удари, нито месечината нощем.<br>7. Господ ще те опази от всякакво зло; ще опази твоята душа (Господ).<br>8. Господ ще пази твоето излизане и твоето влизане отсега и довека.</p>
							<p><strong><a name="121"></a>ПСАЛОМ 121.</strong></p>
							<p><strong>Песен на възлизане. Давидова.</strong></p>
							<p><br>1. Зарадвах се, когато ми казаха: да идем в дома Господен.<br>2. Ето, нозете ми стоят в твоите порти Иерусалиме, -<br>3. Иерусалиме, който си устроен като град, сглобен в едно,<br>4. където възлизат колената. Господните колена, по закона Израилев, да славят името Господне.<br>5. Там стоят престолите на съда, престолите на дома Давидов.<br>6. Искайте мир за Йерусалим: да добруват ония, които те обичат!<br>7. Да бъде мир в твоите стени, добруване - в твоите чертози.<br>8. Заради моите братя и моите ближни казвам: мир тебе!<br>9. Заради дома на Господа, нашия Бог, желая ти добро.</p>
							<p><strong><a name="122"></a>ПСАЛОМ 122.</strong></p>
							<p><strong>Песен на възлизане.</strong></p>
							<p><br>1. Подигам очи към Тебе, Който живееш на небесата!<br>2. Ето, както очите на слугите са обърнати към ръката на господарите им, както очите на слугинята - към ръката на господарката й, тъй и нашите очи - към Господа, нашия Бог, докле Той ни помилува.<br>3. Помилуй нас. Господи, помилуй нас, защото доста сме сити на презрение;<br>4. доста е сита душата ни на хули от надменни и на унижение от горделиви.</p>
							<p><strong><a name="123"></a>ПСАЛОМ 123.</strong></p>
							<p><strong>Песен на възлизане. Давидова.</strong></p>
							<p><br>1. Ако не беше Господ с нас, - нека каже Израил, -<br>2. ако не беше Господ с нас, когато людете се дигнаха против нас, -<br>3. живи биха ни погълнали, когато пламна тяхната ярост против нас;<br>4. води биха ни потопили, поток би преминал над нашата душа, -<br>5. бурни води биха преминали над нашата душа.<br>6. Благословен Господ, Който не ни предаде за плячка на техните зъби.<br>7. Душата ни се избави като птица от примка на ловци: примката се скъса, и ние се избавихме.<br>8. Нашата помощ е в името на Господа, Който сътвори небето и земята.</p>
							<p><strong><a name="124"></a>ПСАЛОМ 124.</strong></p>
							<p><strong>Песен на възлизане.</strong></p>
							<p><br>1. Който се надява Господу, е като планина Сион, - няма да се помръдне: той пребъдва вечно.<br>2. Планините са около Йерусалим, а Господ е около Своя народ отсега и навеки.<br>3. Защото (Господ) няма да остави жезъла на нечестивците върху жребия на праведните, за да не протягат праведниците ръце към беззаконието.<br>4. Господи, прави добро на добрите и на правите по сърце.<br>5. А които се отклоняват по свои криви пътища, тях Господ да остави да ходят с ония, които вършат беззаконие. Мир на Израиля!</p>
							<p><strong><a name="125"></a>ПСАЛОМ 125.</strong></p>
							<p><strong>Песен на възлизане.</strong></p>
							<p><br>1. Когато Господ връщаше Сионовите пленници, ние като че сънувахме:<br>2. тогава устата ни бяха пълни с веселие, и езикът ни-с пение; тогава между народите се говореше: "велико нещо извърши Господ над тях!"<br>3. Велико нещо извърши Господ над нас: ние се радвахме.<br>4. Върни, Господи, нашите пленници като потоците на юг.<br>5. Които са сели със сълзи, ще жънат с радост.<br>6. Който с плач е носил семе, с радост ще се върне, носейки своите снопи.</p>
							<p><strong><a name="126"></a>ПСАЛОМ 126.</strong></p>
							<p><strong>Песен на възлизане. Соломонова.</strong></p>
							<p><br>1. Ако Господ не съзида къщата, напразно ще се трудят строителите й; ако Господ не опази града, напразно ще бди стражата.<br>2. Напразно вие ставате рано, седите до късно, ядете хляба на скръбта, когато Той на Своя възлюбен дава сън.<br>3. Ето, наследие от Господа са децата, награда от Него е плодът на утробата.<br>4. Каквото са стрелите в ръката на силния, това са младите синове.<br>5. Блажен човек, който е напълнил стрелника си с тях! Те няма да се засрамят, когато ще говорят с враговете при портите.</p>
							<p><strong><a name="127"></a>ПСАЛОМ 127.</strong></p>
							<p><strong>Песен на възлизане.</strong></p>
							<p><br>1. Блажен всеки, който се бои от Господа, който ходи по Неговите пътища!<br>2. Ти ще ядеш от труда на ръцете си: блазе ти, ще добруваш!<br>3. Жена ти в твоя дом ще бъде като плодовита лоза; синовете ти - като маслинени клони около твоята трапеза:<br>4. тъй ще бъде благословен оня човек, който се бои от Господа!<br>5. Господ ще те благослови от Сион, и ти ще видиш добруването на Йерусалим през всички дни на живота си;<br>6. ще видиш синове от синовете си. Мир на Израиля!</p>
							<p><strong><a name="128"></a>ПСАЛОМ 128.</strong></p>
							<p><strong>Песен на възлизане.</strong></p>
							<p><br>1. Много са ме притеснявали още от младини - нека каже Израил;<br>2. много са ме притеснявали още от младини, ала не са ме надвили.<br>3. По гърба ми орачи ораха, прокарваха дългите си бразди.<br>4. Но Господ е праведен: Той разсече оковите на нечестивците.<br>5. Да се посрамят и се обърнат назад всички, които мразят Сион!<br>6. Да бъдат като трева на покрив, която изсъхва, преди да бъде изтръгната,<br>7. с която жътвар няма да напълни ръката си, и сноповързач - шепата си;<br>8. и минувачите няма да кажат: благословение Господне на вас; благославяме ви в име Господне!</p>
							<p><strong>ПСАЛОМ 129.</strong></p>
							<p><strong>Песен на възлизане.</strong></p>
							<p><br>1. От дън душа викам към Тебе, Господи.<br>2. Господи, чуй гласа ми. Да бъдат ушите Ти внимателни към гласа на молбите ми.<br>3. Господи, ако Ти забелязваш беззаконията - кой ще устои. Господи?<br>4. Но в Тебе е прошката, нека благоговеят пред Тебе.<br>5. Надявам се на Господа, надява се душата ми; на Неговото слово се уповавам.<br>6. Душата ми ожида Господа повече, отколкото стража - утрото, много повече, отколкото стража - утрото.<br>7. Нека се уповава Израил на Господа, защото у Господа е милостта, и пълно е у Него избавлението,<br>8. и Той ще избави Израиля от всичките му беззакония.</p>
							<p><strong><a name="130"></a>ПСАЛОМ 130.</strong></p>
							<p><strong>Песен на възлизане. Давидова.</strong></p>
							<p><br>1. Господи, сърцето ми не се е гордяло, очите ми не са се високо дигали, и аз не съм се занимавал с велики и непостижими за мен работи.<br>2. Не смирявах ли и не успокоявах ли душата си като дете, отбито от майчини пфди? Душата ми беше в мене като дете от Пфди отбито.<br>3. Нека се уповава Израил на Господа отсега и довека.</p>
							<p><strong><a name="131"></a>ПСАЛОМ 131.</strong></p>
							<p><strong>Песен на възлизане.</strong></p>
							<p><br>1. Спомни си. Господи, Давида и всичката му тъга:<br>2. как той се е клел Господу, давал оброк на Силния Иаковов:<br>3. "няма да вляза под шатрата на дома си, няма да легна на леглото си;<br>4. няма да дам сън на очите си и дрямка на веждите си,<br>5. докле не намеря място за Господа, жилище за Силния Иаковов."<br>6. Ето, ние слушахме за него в Ефрат, намерихме го в Иаримските полета.<br>7. Да идем в Неговото жилище, да се поклоним пред подножието на нозете Му.<br>8. Застани, Господи, на мястото на Твоя покой, - Ти и ковчегът на Твоето могъщество.<br>9. Твоите свещеници ще се облекат в правда, и Твоите светии ще се зарадват.<br>10. Заради Твоя раб Давида не отвръщай лице от помазаника Си.<br>11. Кле се Господ Давиду в истината, и няма да се отрече от нея: от плода на твоята утроба ще поставя на престола ти.<br>12. Ако твоите синове спазват Моя завет и Моите откровения, на които ще ги науча, то синовете им ще седят вечно на твоя престол.<br>13. Защото Господ избра Сион, силно пожела Си (го) за жилище.<br>14. "Това е Мое покоище навеки: тука ще се поселя, защото го силно пожелах.<br>15. Ще благословя и преблагословя храната му, сиромасите му с хляб ще наситя;<br>16. свещениците му ще облека в спасе' ние, и светиите му с радост ще се зарадват.<br>17. Там ще въздигна рог Давиду, ще поставя светило на^Моя помазаник.<br>18. Враговете му ще облека в срам, а на него ще сияе венецът му.</p>
							<p><strong><a name="132"></a>ПСАЛОМ 132.</strong></p>
							<p><strong>Песен на възлизане. Давидова.</strong></p>
							<p><br>1. Колко хубаво и колко приятно е братя да живеят наедно!<br>2. Го е като драгоценен елей върху глава, който се стича по брада, брадата Ааронова, който се стича по краищата на одеждата му;<br>3. като роса ермонска, която пада на планините Сионски, защото там Господ изрече благоволение и живот навеки.</p>
							<p><strong><a name="133"></a>ПСАЛОМ 133.</strong></p>
							<p><strong>Песен на възлизане.</strong></p>
							<p><br>1. Блгословете сега Господа, всички раби Господни, които стоите нощем в дома Господен (в дверите на дома на нашия Бог).<br>2. Дигнете ръце към светилището и благословете Господа!<br>3. Ще те благослови от Сион Господ, Който сътвори небето и земята.</p>
							<p><strong><a name="134"></a>ПСАЛОМ 134.</strong></p>
							<p><strong>Алилуия.</strong></p>
							<p><br>1. Хвалете името Господне, хвалете раби Господни,<br>2. които стоите в дома Господен, в дворите на дома на нашия Бог.<br>3. Хвалете Господа, защото Господ е благ; възпявайте името Му, защото това е сладостно,<br>4. защото Господ Си избра Иакова, Израиля за Свое достояние.<br>5. Познах, че Господ е велик, и Господ наш е по-високо от всички богове.<br>6. Господ върши всичко, що иска, на небесата и на земята, в моретата и във всички бездни;<br>7. издига облаци от краищата на земята, прави светкавици при дъжд, извежда вятър из Своите скривалища.<br>8. Той порази първородните в Египет от човек до добитък,<br>9. прати личби и чудеса всред тебе, Египте, върху фараона и върху всичките му раби,<br>10. порази много народи и изтреби силни царе:<br>11. Сихона, цар аморейски, и Ога, цар васански, и всички царства ханаански;<br>12. и земята им даде за наследие, за наследие на Своя народ Израиля.<br>13. Господи, Твоето име е вечно; Господи, споменът за Тебе е от рода в род.<br>14. Защото Господ ще съди Своя народ и ще се смили над Своите раби.<br>15. Езическите идоли са сребро и злато, дело на човешки ръце:<br>16. имат уста, ала не говорят, имат очи, ала не виждат;<br>17. имат уши, ала не чуват, и в устата им няма дишане.<br>18. Подобни тям ще бъдат ония, които ги правят, и всеки, който се тям надява.<br>19. Доме Израилев, благословете Господа! Доме Ааронов, благословете Господа!<br>20. Доме Левиев, благословете Господа! Вие, които се боите от Господа, благословете Господа!<br>21. Благословен от Сион Господ, Който живее в Йерусалим! Алилуия.</p>
							<p><strong><a name="135"></a>ПСАЛОМ 135.</strong></p>
							<p><strong>(Алилуия.)</strong></p>
							<p><br>1. Славете Господа, защото Той е благ, защото е вечна милостта Му.<br>2. Славете Бога на боговете, защото е вечна милостта Му.<br>3. Славете Господа на господарите, защото е вечна милостта Му;<br>4. Оногова, Който едничък прави велики чудеса, защото е вечна милостта Му;<br>5.. Който премъдро сътвори небесата, защото е вечна милостта Му;<br>6. Който утвърди земята върху водите, защото е вечна милостта Му;<br>7. Който сътвори великите светила, защото е вечна милостта Му;<br>8. слънцето - да управлява деня, защото е вечна милостта Му;<br>9. луната и звездите - да управляват нощта, защото е вечна милостта Му;<br>10. Който порази Египет в неговите първородни, защото е вечна милостта Му;<br>11. и изведе Израиля изсред него, защото е вечна милостта Му;<br>12. с крепка ръка и простряна мишца, защото е вечна милостта Му;<br>13. Който раздели Червено море, защото е вечна милостта Му;<br>14. и преведе посред него Израиля, защото е вечна милостта Му;<br>15. и хвърли фараона с войската му в Червено море, защото е вечна милостта Му;<br>16. Който преведе Своя народ през пустинята, защото е вечна милостта Му;<br>17. Който порази велики царе, защото е вечна милостта Му;<br>18. и уби силни царе, защото е вехна милостта Му;<br>19. Сихона, цар аморейски, защото е вечна милостта Му;<br>20. и Ога, цар васански, защото е вечна милостта Му;<br>21. и даде земята им за наследие, защото е вечна милостта Му;<br>22. за наследие на Своя раб Израиля, защото е вечна милостта Му;<br>23. Който си спомни за нас в нашето унижение, защото е вечна милостта Му;<br>24. и ни избави от враговете ни, защото е вечна милостта Му;<br>25. дава храна на всяка плът, защото е вечна милостта Му.<br>26. Славете Бога Небесний, защото е вечна милостта Му.</p>
							<p><strong><a name="136"></a>ПСАЛОМ 136.</strong></p>
							<p><br>1. При реките Вавилонски - там седяхме и плачехме кога си спомняхме за Сион;<br>2. на върбите всред Вавилон, окачихме нашите арфи.<br>3. Там нашите пленители искаха от нас песни, и нашите притеснители - веселие: попейте ни песни сионски.<br>4. Как да пеем Господня песен на чужда земя?<br>5. Ако те забравя, Иерусалиме, - нека ме забрави десницата ми;<br>6. нека прилепне езикът ми о небцето ми, ако те не помня, ако не поставя Йерусалим начело на моето веселие.<br>7. Припомни, Господи, на Едомовите синове деня на Йерусалим, когато те думаха: разрушавайте, разрушавайте до основите му!<br>8. Дъще Вавилонска, опустошителко! Блажен, който ти отплати за туй, що си нам сторила!<br>9. Блажен, който вземе и разбие о камък твоите младенци!</p>
							<p><strong><a name="137"></a>ПСАЛОМ 137.</strong></p>
							<p><strong>(Давидов.)</strong></p>
							<p><br>1. Славя Те от все сърце, пея Ти пред боговете, (задето послуша всички думи на устата ми;)<br>2. покланям се пред светия Ти храм и славя Твоето име за Твоята милост и истина, защото Ти възвеличи словото Си повисоко от всяко Твое име.<br>3. В деня, когато повиках. Ти ме послуша, всели бодрост в душата ми.<br>4. Ще Те прославят, Господи, всички земни царе, кога чуят думите на Твоите уста,<br>5. и ще възпяват Господните пътища; защото е велика славата Господня.<br>6. Висок е Господ: и смирения вижда, и горделивия отдалеч узнава.<br>7. Ако тръгна посред злополуки - Ти ще ме оживиш, ще простреш ръка върху яростта на моите врагове и Твоята десница ще ме спаси.<br>8. Господ ще извърши което е потребно за мене! Твоята милост, Господи, е вечна; делата на ръцете Си не изоставяй.</p>
							<p><strong><a name="138"></a>ПСАЛОМ 138.</strong></p>
							<p><strong>Началнику на хора. Псалом Давидов.</strong></p>
							<p><br>1. Господи, Ти си ме изпитал и знаеш.<br>2. Ти знаеш, кога сядам и кога ставам; Ти отдалеч разбираш моите помисли.<br>3. Ходя ли, почивам ли - Ти ме окръжаваш, и всички мои пътища са Тебе известни.<br>4. Още думата ми не дошла на езика ми, Ти, Господи, вече точно я знаеш.<br>5. Отзад и отпред Ти ме обгръщаш и слагаш ръка върху мене.<br>6. Дивно е за мене (Твоето) знание, - то е високо, не мога да го постигна!<br>7. Къде да отида от Твоя Дух, и от Твоето лице къде да побягна?<br>8. Възляза ли на небето - Ти си там; сляза ли в преизподнята - и там си Ти.<br>9. Взема ли крилете на зората и се преселя на крайморе, -<br>10. и там Твоята ръка ще ме поведе, и Твоята десница ще ме удържи.<br>11. Кажа ли: може би тъмата ще ме скрие, и светлината наоколо ми ще стане нощ;<br>12. но и тъмата не ще е тъма за Тебе: нощта за Тебе е светла като ден, и тъмата - като светлина.<br>13. Защото Ти си устроил моята вътрешност и си ме изтъкал в майчината ми утроба.<br>14. Славя Те, защото съм дивно устроен. Дивни са Твоите дела, и душата ми напълно съзнава това.<br>15. Не са били скрити от Тебе костите ми, когато съм бил създаван тайно, образуван в дълбочината на утробата.<br>16. Твоите очи видяха зародиша ми; в Твоите книги са записани всичките назначени за мене дни, когато нито един от тях още не съществуваше.<br>17. Колко са възвишени за мене Твоите помисли. Боже, и колко е голям техният брой!<br>18. Да ги изброявам ли, - но те са по-многобройни и от пясъка; кога се пробуждам, аз съм все още с Тебе.<br>19. О, да беше Ти, Боже, поразил нечестивеца! Махнете се от мене, кръвожадници!<br>20. Те говорят против Тебе нечестиво; суетно замислят Твоите врагове.<br>21. Аз ли да не мразя ония, които Тебе мразят, Господи, и да се не гнуся от ония, които въстават против Тебе?<br>22. С пълна омраза ги мразя: те ми са врагове.<br>23. Изпитай ме, Боже, и узнай сърцето ми; изпитай ме и узнай моите помисли;<br>24. и виж, дали не съм на опасен път,' и ме насочи във вечен път.</p>
							<p><strong><a name="139"></a>ПСАЛОМ 139.</strong></p>
							<p><strong>Псалом. Началнику на хора. Псалом Давидов.</strong></p>
							<p><br>2. Избави ме, Господи, от зъл човек, запази ме от потисник:<br>3. те мислят зло в сърце си, всеки ден се опълчват за бой;<br>4. изострят езика си като змия; под устата им е аспидна отрова.<br>5. Запази ме. Господи, от ръцете на нечестивеца, запази ме от потисниците, които са намислили да поклатят стъпките ми.<br>6. Горделивите заложиха клопки за мене и примки, простряха мрежа по пътя, нагласиха клопки за мене.<br>7. Аз казах Господу: Ти си Бог мой: чуй, Господи, гласа на моите молби.<br>8. Господи, Господи, Сяло на моето спасение! Ти покри главата ми в деня на битката.<br>9. Не давай. Господи, що нечестивец желае; не давай сполука на лошия му замисъл; той ще се възгордее.<br>10. Нека върху главата на ония, които ме окръжават, падне злото на техните собствени уста.<br>11. Да паднат върху тях живи въглени; да бъдат хвърлени в огън, в пропаст, та да не станат.<br>12. Злоезичният човек няма да се закрепи на земята; злото ще завлече потисника в погибел.<br>13. Зная, че Господ ще извърши съд за Угеетените и правда за бедните.<br>14. Да, праведните ще славят Твоето име; непорочните ще обитават пред Твоето лице.</p>
							<p><strong><a name="140"></a>ПСАЛОМ 140.</strong></p>
							<p><strong>Псалом Давидов.</strong></p>
							<p><br>1. Господи, към Тебе викам: побързай към мене, чуй гласа на молбата ми, когато викам към Тебе!<br>2. Да възлезе молитвата ми като тамян пред Твоето лице, въздигането на ръцете ми - като вечерна жертва.<br>3. Постави, Господи, стража на устата ми и огради вратата на устните ми;<br>4. не давай да се отклони сърцето ми към думи лукави за извиняване грешни дела, заедно с людете, които вършат беззакочие, и да не вкуся от техните сласти.<br>5. Нека праведникът ме наказва: това е милост; нека ме изобличава: това е най-добър елей, който няма да повреди главата ми; но моите молби са против злодействата на беззаконниците.<br>6. Техните водачи са се пръснали по стръмни скали и слушат думите ми, защото са приятни.<br>7. Сякаш земята разкъртват и ни дробят; сипят се нашите кости в челюстта на преизподнята.<br>8. Но към Тебе, Господи, Господи, са очите ми; на Тебе се уповавам, не отритвай душата ми!<br>9. Запази ме от подставените за мене примки, от клопките на беззаконниците.<br>10. Нечестивците ще паднат в своите мрежи, аз пък ще премина.</p>
							<p><strong><a name="141"></a>ПСАЛОМ 141.</strong></p>
							<p><strong>Учение на Давида. Неговата молитва, когато беше в пещерата.</strong></p>
							<p><br>1. С гласа си викнах към Господа, с гласа си се Господу помолих;<br>2. излях пред Него молбата си: скръбта си Нему открих.<br>3. Когато изнемогваше духът ми. Ти знаеше моята пътека. На пътя, по който ходих, те скришно примки ми поставиха.<br>4. Гледам надясно и виждам, че никой ме не признава: няма убежище за мене, никой се не грижи за душата ми.<br>5. Викнах към Тебе, Господи, и казах: Ти си мое прибежище и мой дял в земята на живите.<br>6. Чуй моите вопли, защото твърде изнемогнах; избави ме от моите гонители, защото те са по-силни от мене.<br>7. Изведи от тъмница душата ми, за да славя Твоето име. Около мене ще се съберат праведните, кога ми сториш благодеяние.</p>
							<p><strong><a name="142"></a>ПСАЛОМ 142.</strong></p>
							<p><strong>1. Псалом от Давида (когато беше преследван от сина си Авесалома). </strong></p>
							<p><br>Господи, чуй молитвата ми, послушай молбата ми по Твоята истина; чуй ме по Твоята правда<br>2. и не влизай в съд с Твоя раб, защото пред Тебе няма да се оправдае нито един от живите.<br>3. Врагът преследва душата ми, натъпка в земята живота ми, принуди ме да живея в тъма като отдавна умрелите, -<br>4. и отпадна в мене духът ми, онемя в мене сърцето ми.<br>5. Спомням си за стародавните дни, размишлявам за всички Твои дела, разсъждавам за делата на Твоите ръце.<br>6. Простирам към Тебе ръце; душата ми е към Тебе като жадна земя.<br>7. Чуй ме по-скоро, Господи: духът ми изнемогва; не скривай лицето Си от мене, за да се не уподобя на ония, които слизат в гроб.<br>8. Дай ми да чуя рано Твоята милост, защото на Тебе се уповавам. Господи. Посочи ми (Господи) пътя, по който да вървя, защото към Тебе възнасям душата си.<br>9. Избави ме. Господи, от моите врагове; към Тебе прибягвам.<br>10. Научи ме да изпълнявам Твоята воля, защото Ти си мой Бог; Твоят благ Дух да ме води в земята на правдата.<br>11. Заради Твоето име. Господи, оживи ме; заради Твоята правда избави от напаст душата ми<br>12. и по Твоята милост изтреби враговете ми и погуби всички, които угнетяват душата ми, защото аз съм Твой раб.</p>
							<p><strong><a name="143"></a>ПСАЛОМ 143.</strong></p>
							<p><strong>От Давида (против Голиата).</strong></p>
							<p><br>1. Благословен Господ, моя твърдини, Който учи ръцете ми на бой и пръстите ми на война,<br>2. моя милост и моя ограда, мое прибежище и мой избавител, мой щит, - и аз се Нему уповавам; Той ми подчинява моя народ.<br>3. Господи! що е човек, та го зачиташ, и син човечески, та обръщаш върху него внимание?<br>4. Човек е като дъх; дните му - като преклонна сянка.<br>5. Господи, наклони небесата и слез; допри се до планините, и те ще задимят;<br>6. блесни със светкавица и ги пръсни; пусни стрелите Си и ги разстрои;<br>7. простри ръка от високото, избави ме и спаси ме от големите води, от ръцете на синовете другородни,<br>8. чиито уста говорят суетно и чиято десница е десница на лъжа.<br>9. Боже, нова песен ще Ти изпея, на десетострунен псалтир ще възпея Тебе,<br>10. Който даруваш спасение на царете и избавяш Твоя раб Давида от остър меч.<br>11. Избави ме и спаси от ръцете на синовете другородни, чиито уста говорят суетно и чиято десница е десница на лъжата.<br>12. Нека нашите синове бъдат като буйни растения в младостта си, нашите дъщери - като изкусно изваяни стълбове в палати.<br>13. Да бъдат пълни нашите житници, изобилни с всякаква храна: да се плодят нашите овци с хиляди и десетки хиляди по нашите пасбища;<br>14. да бъдат воловете ни тлъсти; да няма по нашите улици ни обири, ни кражби, ни плачове.<br>15. Блажен онзи народ, който има това! Блажен онзи народ, чийто Господ е Бог!</p>
							<p><strong><a name="144"></a>ПСАЛОМ 144.</strong></p>
							<p><strong>(Давидова хвала.)</strong></p>
							<p><br>1. Ще Те превъзнасям, Боже мой, Царю (мой), и ще благославям Твоето име отвека довека.<br>2. Всеки ден ще Те благославям и ще възхвалям Твоето име отвека довека.<br>3. Велик е Господ и достоен за хвала, и Неговото величие е неизследимо.<br>4. Род роду ще възхваля делата Ти и ще разказва за Твоето могъщество.<br>5. Аз пък ще размишлявам за високата слава на Твоето величие и за Твоите дивни дела.<br>6. Ще говорят за могъществото на Твоите страшни дела, и аз ще разгласям за Твоето величие.<br>7. Ще разгласят паметта на Твоята велика благост и ще възпяват Твоята правда.<br>8. Щедър и милостив е Господ, дълготьрпелив и многомилостив.<br>9. Благ е Господ към всички, и Неговите щедрости са върху всичките Му дела.<br>10. Да Те славят, Господи, всички Твои Дела, и да Те благославят Твоите светии;<br>11. да проповядват славата на Твоето царство и да разказват за Твоето могъщество,<br>12. та да знаят синовете човешки за Твоето могъщество и за славното величие на Твоето царство.<br>13. Твоето царство е царство на всички векове, и Твоето владичество във всички родове. (Верен е Господ във всичките Си слова и свет във всичките Си дела.)<br>14. Господ поддържа всички падащи и изправя всички свалени.<br>15. Очите на всички се на Тебе уповават, и Ти им даваш тяхната храна своевременно;<br>16. отваряш ръката Си и насищаш всич•ю, що живее по благоволение.<br>17. Праведен е Господ във всичките Си пътища и благ във всичките Си дела.<br>18. Близо е Господ към всички, които Го призовават, към всички, които Го в истина призовават.<br>19. Той изпълня желанието на ония, които Му се боят, чува техните вопли и ги спасява.<br>20. Господ пази всички, които Го обичат, а всички нечестиви ще изтреби.<br>21. Устата ми ще изрекат хвала Господу, и нека всяка плът благославя Неговото свето име отвека и довека.</p>
							<p><strong><a name="145"></a>ПСАЛОМ 145.</strong></p>
							<p><strong>(Алилуия.)</strong></p>
							<p><br>1. Душо моя, хвали Господа!<br>2. Ще възхвалям Господа, доде съм жив; ще пея Богу моему, докле съществувам.<br>3. Не се надявайте на князе, на син човешки, от когото няма спасение.<br>4. Излиза духът му, и той се връща в земята си: в оня ден изчезват (всички) негови помисли.<br>5. Блажен, комуто е помощник Бог Иаковов и чиято надежда е у Господа, неговия Бог,<br>6. Който сътвори небето и земята, морето и всичко, що е в тях. Който вечно пази вярност,<br>7. върши съд над обидени, дава хляб на гладни. Господ отпуща затворници,<br>8. Господ отваря очите на слепи. Господ изправя прегърбени. Господ обича праведни.<br>9. Господ пази пришълците, поддържа сираче и вдовица, а пътя на нечестивците проваля.<br>10. Господ ще царува вечно; твоят Бог, Сионе, е в род и род. Алилуия.</p>
							<p><strong><a name="146"></a>ПСАЛОМ 146.</strong></p>
							<p><strong>(Алилуия.)</strong></p>
							<p><br>1. Хвалете Господа, защото е добро нещо да се пее на нашия Бог, защото това е сладостно, - хвала достойна.<br>2. Господ съзижда Йерусалим, събира изгнаниците на Израиля.<br>3. Той изцерява съкрушените по сърце и лекува техните скърби;<br>4. изчислява броя на звездите; всички тях нарича с имената им.<br>5. Велик е Господ наш, и велика е силата Му, и разумът Му - неизмерим.<br>6. Господ въздига смирени, а нечестиви унижава доземи.<br>7. Пейте поред славословие Господу: пейте с гусли на нашия Бог.<br>8. Той покрива небето с облаци, приготвя за земята дъжд, прави да расте по планините трева (и злак човеку за полза);<br>9. дава на добитъка храната му и на малките вранчета, които викат към Него.<br>10. Не на конската сила Той гледа, нито към бързината на човешките нозе благоволи;<br>11. Господ благоволи към ония, които Му се боят, към ония, които се уповават на Неговата милост.</p>
							<p><strong><a name="147"></a>ПСАЛОМ 147.</strong></p>
							<p><strong>(Алилуия.)</strong></p>
							<p><br>1. Хвали, Иерусалиме, Господа; хвали, Сионе, твоя Бог,<br>2. защото Той укрепява заверките на твоите порти, благославя твоите синове сред тебе;<br>3. утвърдява в твоите предели мир, с тлъста пшеница те насища;<br>4. праща на земята Своето слово; Неговото слово бързо върви;<br>5. дава сняг като вълна; сипе скреж като пепел;<br>6. хвърля градушката Си на късове; пред Неговия мраз кой ще устои?<br>7. Пратисловото Си, и всичко се разтапя; духне с вятъра Си, и води потекат.<br>8. Той яви Своето слово Иакову, Своите наредби и Своите съдби - Израилю.<br>9. На никой друг народ Той не е сторил това, и Неговите съдби те не знаят. Алилуия.</p>
							<p><strong><a name="148"></a>ПСАЛОМ 148.</strong></p>
							<p><strong>(Алилуия.)</strong></p>
							<p><br>1. Хвалете Господа от небесата, хвалете Го във висините.<br>2. Хвалете Го, всички Негови Ангели, хвалете Го, всички Негови войнства.<br>3. Хвалете Го, слънце и луно, хвалете Го, всички блестящи звезди.<br>4. Хвалете Го, небеса на небесата и води, които сте по-високо от небесата.<br>5. Нека хвалят името на Господа, защото Той (каза - и се създадоха,) заповяда - и се сътвориха;<br>6. постави ги за вечни векове; даде наредби, които няма да се нарушат.<br>7. Хвалете Господа от земята, вие, големи риби и всички бездни,<br>8. огън и град, сняг и мъгла, и ти, бурний ветре, който изпълняваш словото Му,<br>9. планини и всички хълмове, плодородни дървета и всички кедри,<br>10. зверове и всеки добитък, влечуги и птици крилати,<br>11. земни царе и всички народи, князе и всички земни съдии,<br>12. момци и девойки, старци и деца -<br>13. всички да хвалят името на Господа; защото само Неговото име е възвеличено, Неговата слава е на небесата и на земята.<br>14. Той въздигна рога на Своя народ, славата на всички Свои светии, на синовете Израилеви, близкия Нему народ. Алилуия.</p>
							<p><strong><a name="149"></a>ПСАЛОМ 149.</strong></p>
							<p><strong>(Алилуия.)</strong></p>
							<p><br>1. Пейте Господу песен нова; хвала Нему в събранието на светиите.<br>2. Да се весели Израил за своя Създател; синовете на Сиона да се радват за своя Цар.<br>3. Да хвалят името Му с хора, с тимпан и гусли да Му пеят,<br>4. защото Господ благоволи към Своя народ, прославя смирените със спасение.<br>5. Да тържествуват 'светиите в слава, Да се радват върху леглата си.<br>6. Славословия към Бога да бъдат в устата им, и двуостър меч в ръката им,<br>7. за да извършат отмъщение над народите, наказание над племената,<br>8. да връзват техните царе във вериги и техните велможи - в окови железни,<br>9. да извършат над тях писания съд. Тая чест е за всички Негови светии. Алилуия.</p>
							<p><strong><a name="150"></a>ПСАЛОМ 150.</strong></p>
							<p><strong>(Алилуия.)</strong></p>
							<p><br>1. Хвалете Бога в Неговата светиня, хвалете Го в крепостта на силата Му.<br>2. Хвалете Го поради Неговото могъщество, хвалете Го поради голямото Му величие.<br>3. Хвалете Го с тръбен звук, хвалете Го с псалтир и гусли.<br>4. Хвалете Го с тимпан и хора, хвалете Го със струни и органи.<br>5. Хвалете Го със звучни кимвали, хвалете Го с кимвали гръмогласни.<br>6. Всичко, що диша, да хвали Господа!<br>Алилуия.<br>(Псалом Давидов, на едноборството с Голиата.<br>1. Бях най-малък от братята си и най-млад в дома на баща си: пасях бащините си овци.<br>2. Ръцете ми направиха орган, пръстите ми нагласяваха, псалтир.<br>3. И кой би възвестил на моя Господ? Сам Господ, Сам Той ме чу.<br>4. Той прати Своя вестител, взе ме от бащините ми овци и ме помаза с слея на Своето помазание.<br>5. Братята ми бяха прекрасни и големи, но Господ не благоволи да избере измежду тях.<br>6. Излязох аз срещу чужденеца, и той ме прокле със своите идоли.<br>7. Но аз измъкнах меча му, обезглавих го и избавих от позор синовете Израилеви.)</p>

						</div></div></div>
			</div>

			<div>
				<div class="reader-message"></div>
			</div>
			<div aria-owns="toolbar"></div>
		</div>
	</body>
</html>
