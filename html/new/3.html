<!DOCTYPE html>
<html lang="bg">
	<head>
		<meta charset="UTF-8"/>
		<meta name="viewport" content="width=device-width, initial-scale=1.0"/>
		<title>3. От Лука свето Евангелие</title>
	</head>
	<body>
		<div class="container" style="--line-height: 1.6em; --letter-spacing: -0.03em; --word-spacing: -0.05em; --text-alignment: start; --block-img-margin-right: unset; --block-img-margin-left: unset;" lang="bg" dir="ltr">
			<div class="header reader-header reader-show-element">
				<a class="domain reader-domain" href="https://bg-patriarshia.bg/bible-new-testament-3">bg-patriarshia.bg</a>
				<div class="domain-border"></div>
				<h1 class="reader-title">3. От Лука свето Евангелие</h1>
				<div class="credits reader-credits"></div>
				<div class="meta-data">
					<div class="reader-estimated-time" data-l10n-args="{&quot;range&quot;:&quot;106–135&quot;,&quot;rangePlural&quot;:&quot;other&quot;}" data-l10n-id="about-reader-estimated-read-time" dir="ltr">106–135 minutes</div>
				</div>
			</div>

			<hr>

			<div class="content">
				<div class="moz-reader-content reader-show-element"><div id="readability-page-1" class="page"><div>

							<p>Глава: <a href="#1">1</a> <a href="#2">2</a> <a href="#3">3</a> <a href="#4">4</a> <a href="#5">5</a> <a href="#6">6</a> <a href="#7">7</a> <a href="#8">8</a> <a href="#9">9</a> <a href="#10">10</a> <a href="#11">11</a> <a href="#12">12</a> <a href="#13">13</a> <a href="#14">14</a> <a href="#15">15</a> <a href="#16">16</a> <a href="#17">17</a> <a href="#18">18</a> <a href="#19">19</a> <a href="#20">20</a> <a href="#21">21</a> <a href="#22">22</a> <a href="#23">23</a> <a href="#24">24</a></p>
							<p><strong><a name="1"></a>ГЛАВА 1.</strong></p>
							<p>1. Понеже мнозина предприеха да съчинят разказ за напълно известните между нас събития,</p>
							<p>2. както ни ги предадоха ония, които от самото начало бяха очевидци и служители на словото, -</p>
							<p>3. то намерих за добре и аз, след като грижливо проучих всичко от начало, наред да ти опиша, достопочтени Теофиле,</p>
							<p>4. за да узнаеш твърдата основа на онова учение, на което си се учил.</p>
							<p>5. В дните на Ирода, цар иудейски, имаше един свещеник от Авиевата смяна, на име Захария; а жена му беше от дъщерите Ааронови, и името й - Елисавета.</p>
							<p>6. И двамата бяха праведни пред Бога, постъпвайки безпорочно по всички заповеди и наредби Господни.</p>
							<p>7. Те нямаха чедо, понеже Елисавета беше неплодна, и двамата бяха в напреднала възраст.</p>
							<p>8. Веднъж, когато по реда на своята смяна Захария служеше пред Бога,</p>
							<p>9. по жребие, както бе обичай у свещениците, падна му се да влезе в храма Господен, за да покади,</p>
							<p>10. а цялото множество народ се молеше отвън през време на каденето, -</p>
							<p>11. тогава му се яви Ангел Господен, изправен отдясно на кадилния жертвеник,</p>
							<p>12. и Захария, като го видя, смути се, и страх го обзе.</p>
							<p>13. А Ангелът му рече: не бой се, Захарие, понеже твоята молитва биде чута, и жена ти Елисавета ще ти роди син, и ще го наречеш с името Йоан;</p>
							<p>14. и ще имаш радост и веселие, и мнозина ще се зарадват за раждането му;</p>
							<p>15. защото той ще бъде велик пред Господа; няма да пие вино и сикер, и ще се изпълни с Духа Светаго още от утробата на майка си;</p>
							<p>16. и мнозина синове Израилеви ще обърне към техния Господ Бог;</p>
							<p>17. и ще върви пред Него в духа и силата на Илия, за да обърне сърцата на бащите към чедата, и непокорните към разума на праведните, та да приготви Господу народ съвършен.</p>
							<p>18. И рече Захария на Ангела: по какво ще узная това? Аз съм стар, па и жена ми е в напреднала възраст.</p>
							<p>19. Ангелът му отговори и рече: аз съм Гавриил, който предстоя пред Бога, и съм пратен да говоря с тебе и да ти благовестя това;</p>
							<p>20. и ето, ти ще мълчиш и не ще можеш да говориш до деня, когато ще се сбъдне това, понеже не повярва на думите ми, които ще се сбъднат на времето си.</p>
							<p>21. И народът чакаше Захария и се чудеше, задето се бави в храма.</p>
							<p>22. А когато излезе, не можеше да им продума; и те разбраха, че е видял видение в храма, а той им се обясняваше със знакове, и оставаше ням.</p>
							<p>23. След като се изминаха дните на службата му, той се върна у дома си.</p>
							<p>24. След тия дни зачена жена му Елисавета, и се таеше пет месеци и казваше:</p>
							<p>25. тъй ми стори Господ в дните, в които ме погледна милостно, за да снеме от мене укора между човеците.</p>
							<p>26. А на шестия месец бе изпратен от Бога Ангел Гавриил в галилейския град, на име Назарет,</p>
							<p>27. при една девица, сгодена за мъж, на име Йосиф, от дома Давидов; а името на девицата беше Мариам.</p>
							<p>28. Ангелът влезе при нея и рече: радвай се, благодатна! Господ е с тебе; благословена си ти между жените.</p>
							<p>29. А тя, като го видя, смути се от думите му и размисляше, какъв ли е тоя поздрав.</p>
							<p>30. И рече й Ангелът: не бой се, Мариам, понеже ти намери благодат у Бога;</p>
							<p>31. и ето, ти ще заченеш в утробата, ще родиш Син и ще Го наречеш с името Иисус.</p>
							<p>32. Той ще бъде велик и ще се нарече Син на Всевишния; и ще Му даде Господ Бог престола на отца Му Давида;</p>
							<p>33. и ще царува над дома Иаковов довеки, и царството Му не ще има край.</p>
							<p>34. А Мариам рече на Ангела: как ще бъде това, когато аз мъж не познавам?</p>
							<p>35. Ангелът й отговори и рече: Дух Светий ще слезе върху ти, и силата на Всевишния ще те осени; затова и Светото, Което ще се роди от тебе, ще се нарече Син Божий.</p>
							<p>36. Ето и Елисавета, твоя сродница, наричана неплодна, и тя зачена син в старините си, и е вече в шестия месец;</p>
							<p>37. защото у Бога няма да остане безсилна ни една дума.</p>
							<p>38. Тогава Мариам рече: ето рабинята Господня; нека ми бъде по думата ти. И Ангелът си отиде от нея.</p>
							<p>39. И като стана Мариам през тия дни, отиде набързо в планинската страна, в град Иудин,</p>
							<p>40. и влезе в дома Захариев и поздрави Елисавета.</p>
							<p>41. Когато Елисавета чу поздрава Мариин, проигра младенецът в утробата й; и Елисавета се изпълни с Духа Светаго,</p>
							<p>42. извика с висок глас и рече: благословена си ти между жените, и благословен е плодът на твоята утроба!</p>
							<p>43. И откъде ми е това - да дойде при мене майката на моя Господ?</p>
							<p>44. Защото, щом гласът на твоя поздрав достигна до ушите ми, проигра младенецът радостно в утробата ми.</p>
							<p>45. И блажена е, която е повярвала, понеже ще се сбъдне казаното й от Господа.</p>
							<p>46. И рече Мариам: душата ми величае Господа,</p>
							<p>47. и духът ми се зарадва в Бога, Спасителя мой,</p>
							<p>48. задето Той милостно погледна унизеността на рабинята Си; защото, ето, отсега ще ме облажават всички родове;</p>
							<p>49. задето Силният ми стори велико нещо, и свето е името Му;</p>
							<p>50. и Неговата милост е из рода в род за ония, които Му се боят;</p>
							<p>51. Той показа сила с мишцата Си; разпръсна ония, които се гордеят с мислите на сърцето си;</p>
							<p>52. свали силни от престоли и въздигна смирени;</p>
							<p>53. гладни изпълни с блага, а богати отпрати без нищо;</p>
							<p>54. взе под закрила Израиля, Своя отрок, като си спомни милостта, -</p>
							<p>55. както говори на нашите отци, - към Авраама и семето му довека.</p>
							<p>56. И остана Мариам с нея около три месеца, и се върна у дома си.</p>
							<p>57. А за Елисавета настана време да роди, и тя роди син.</p>
							<p>58. И чуха съседите и роднините й, че възвеличил Господ милостта Си над нея, и се радваха с нея.</p>
							<p>59. На осмия ден дойдоха да обрежат младенеца, и искаха да го нарекат Захария, по името на баща му.</p>
							<p>60. Но майка му продума и каза: не, а да се нарече Йоан.</p>
							<p>61. И рекоха й: няма никой в рода ти, който се нарича с това име.</p>
							<p>62. И кимваха на баща му, как би искал да го нарекат.</p>
							<p>63. Той поиска дъсчица и написа: Йоан му е името. И всички се почудиха.</p>
							<p>64. И веднага му се развързаха уста и език, и той проговори, благославяйки Бога.</p>
							<p>65. И обхвана страх всички, живеещи около тях; и разказваха за всичко това по цялата планинска страна на Иудея.</p>
							<p>66. Всички, които чуха, туриха това на сърце си и казваха: какво ли ще бъде тоя младенец? И ръката Господня беше с него.</p>
							<p>67. И Захария, баща му, се изпълни с Духа Светаго и пророкува, казвайки:</p>
							<p>68. благословен е Господ, Бог Израилев, задето посети и извърши избавление на Своя народ</p>
							<p>69. и издигна за нас в дома на Своя отрок Давида рог на спасение,</p>
							<p>70. (както възвести през устата на Своите свети от века пророци) -</p>
							<p>71. спасение от враговете ни и от ръцете на всички, които ни мразят;</p>
							<p>72. за да прояви Своята милост над отците ни и да си спомни светия Си завет, -</p>
							<p>73. клетвата, с която Той се кле на Авраама, нашия отец;</p>
							<p>74. за да ни даде, след като ни избави от ръката на враговете ни,</p>
							<p>75. безстрашно да Му служим в светост и правда пред Него, през всички дни на живота си.</p>
							<p>76. И ти, младенецо, ще се наречеш пророк на Всевишния, понеже ще вървиш пред лицето на Господа, за да приготвиш Неговите пътища,</p>
							<p>77. и да дадеш на народа Му да познае спасението чрез прощаване греховете им,</p>
							<p>78. поради великото милосърдие на нашия Бог, с което ни посети Изток свише,</p>
							<p>79. за да просвети ония, които са в тъмнина и сянка смъртна, и да насочи нозете ни в пътя на мира.</p>
							<p>80. А младенецът растеше и крепнеше духом, и остана в пустинята до деня, когато се яви на Израиля.</p>
							<p><strong><a name="2"></a>ГЛАВА 2.</strong></p>
							<p>1. През ония дни излезе от кесаря Августа заповед - да се направи преброяване по цялата земя.</p>
							<p>2. Това преброяване беше първо, когато Кириний управляваше Сирия.</p>
							<p>3. И отиваха всички да се записват, всеки в своя град.</p>
							<p>4. Тръгна и Йосиф от Галилея, от град Назарет, за Иудея, за града Давилов, наречен Витлеем, понеже беше от дома и рода Давилов,</p>
							<p>5. за да се запише с Мария, сгодената за него жена, която беше непразна.</p>
							<p>6. А когато бяха те там, дойде й време да роди;</p>
							<p>7. и роди своя Син първенец, пови Го и Го положи в ясли, защото нямаше за тях място в страноприемницата.</p>
							<p>8. В тая същата страна имаше пастири, които нощуваха на полето и пазеха нощна стража при стадото си.</p>
							<p>9. И ето, яви се пред тях Ангел Господен, и слава Господня ги осия; и се изплашиха твърде много.</p>
							<p>10. И рече им Ангелът: не бойте се: ето, благовестя ви голяма радост, която ще бъде за всички човеци;</p>
							<p>11. защото днес ви се роди в града Давидов Спасител, Който е Христос Господ;</p>
							<p>12. и ето ви белег: ще намерите Младенец повит, лежащ в ясли.</p>
							<p>13. И внезапно се яви с Ангела многобройно войнство небесно, което хвалеше Бога и казваше:</p>
							<p>14. слава във висините Богу, и на земята мир, между човеците благоволение!</p>
							<p>15. Когато Ангелите си отидоха от тях на небето, пастирите си рекоха един другиму: да идем до Витлеем, и да видим случилото се там, за което ни възвести Господ.</p>
							<p>16. И дойдоха бързешком, и намериха Мариам и Иосифа, и Младенеца да лежи в яслите.</p>
							<p>17. А като видяха, разказаха каквото им бе възвестено за тоя Младенец.</p>
							<p>18. И всички, които чуха, почудиха се на това, що им разказаха пастирите.</p>
							<p>19. А Мариам спазваше всички тия думи, като ги слагаше в сърцето си.</p>
							<p>20. И върнаха се пастирите, славейки и хвалейки Бога за всичко, що чуха и видяха, както им бе казано.</p>
							<p>21. Като се изпълниха осем дена, за да бъде обрязан Младенецът, дадоха Му името Иисус, наречено от Ангела, преди да се зачене Той в утробата.</p>
							<p>22. А когато се изпълниха дните на нейното очистяне, според закона Моисеев, донесоха Го в Йерусалим, за да Го представят пред Господа,</p>
							<p>23. както е писано в закона Господен, че всяко мъжко, което разтваря утроба, ще бъде посветено Господу;</p>
							<p>24. и да принесат жертва, според реченото в закона Господен, две гургулици, или две гълъбчета.</p>
							<p>25. Тогава имаше в Йерусалим един човек, на име Симеон; и тоя човек беше праведен и благоговеен, и чакаше утехата Израилева; и Дух Светии беше върху него.</p>
							<p>26. Нему бе предсказано от Духа Светаго, че няма да види смърт, докато не види Христа Господен.</p>
							<p>27. И дойде по вдъхновение в храма. И когато родителите донесоха Младенеца Иисуса, за да извършат на Него обичая по Закона,</p>
							<p>28. той Го прегърна, благослови Бога и рече:</p>
							<p>29. сега отпускаш Твоя раб, Владико, според думата Си, смиром;</p>
							<p>30. защото очите ми видяха Твоето спасение,</p>
							<p>31. що си приготвил пред лицето на всички народи, -</p>
							<p>32. светлина за просвета на езичниците, и слава на Твоя народ Израиля.</p>
							<p>33. А Йосиф и майка Му се чудеха на казаното за Него.</p>
							<p>34. И благослови ги Симеон и рече на Мария, майка Му: ето. Тоя лежи за падане и ставане на мнозина в Израиля и за предмет на противоречия,</p>
							<p>35. и на сама тебе меч ще прониже душата, - за да се открият мислите на много сърца.</p>
							<p>36. Тук беше и Анна пророчица, дъщеря Фануилова, от коляно Асирово, достигнала до дълбока старост, като бе преживяла с мъжа си седем години след девството си;</p>
							<p>37. тя бе вдовица на около осемдесет и четири години, и не се отделяше от храма, служейки Богу с пост и молитва денем и нощем.</p>
							<p>38. И в това време, като се приближи, тя славеше Господа и говореше за Него на всички, които очакваха избавление в Йерусалим.</p>
							<p>39. И когато свършиха всичко според закона Господен, върнаха се в Галилея, в своя град Назарет.</p>
							<p>40. А Младенецът растеше и крепнеше духом, като се изпълняше с мъдрост; и благодат Божия беше върху Него.</p>
							<p>41. Всяка година родителите Му ходеха в Йерусалим за празник Пасха.</p>
							<p>42. И когато Той стана на дванайсет години, те отидоха в Йерусалим по обичая на празника;</p>
							<p>43. а когато се връщаха, след свършване на празничните дни. Отрокът Иисус остана в Йерусалим; и не забелязаха това Йосиф и майка Му.</p>
							<p>44. Като мислеха, че Той върви с дружината, изминаха един ден път и Го търсиха между роднини и познайници;</p>
							<p>45. и като Го не намериха, върнаха се в Йерусалим и Го търсеха.</p>
							<p>46. Подир три дни Го намериха в храма, да седи между учителите, да ги слуша и запитва;</p>
							<p>47. всички, които Го слушаха, чудеха се на разума и отговорите Му.</p>
							<p>48. И като Го видяха, смаяха се; и Му рече майка Му: Чедо, защо ни направи тъй? Ето, баща Ти и аз твърде много се измъчихме да Те търсим.</p>
							<p>49. Той им рече: защо сте Ме търсили? Не знаехте ли, че Аз трябва да съм в онова, що принадлежи на Отца Ми?</p>
							<p>50. Но те не разбраха казаните от Него думи.</p>
							<p>51. Той тръгна с тях и дойде в Назарет; и им се покоряваше. А майка Му спазваше всички тия думи в сърцето си.</p>
							<p>52. Иисус пък преуспяваше в мъдрост и възраст и в любов пред Бога и човеците.</p>
							<p><strong><a name="3"></a>ГЛАВА 3.</strong></p>
							<p>1. А в петнайсетата година от царуването на Тиверия кесаря, когато Понтий Пилат управляваше Иудея, Ирод беше четвъртовластник над Галилея, Филип, брат му, - четвъртовластник над Итурея и Трахонитската област, а Лисаний - четвъртовластник над Авилиния,</p>
							<p>2. при първосвещениците Анна и Каиафа, биде слово Божие към Йоана, син Захариев, в пустинята.</p>
							<p>3. И той обиколи цялата страна около Йордан и проповядваше покайно кръщение за опрощаване грехове,</p>
							<p>4. както е писано в книгата с речите напророк Исаия, който казва: "гласът на викащия в пустинята говори: пригответе пътя на Господа, прави правете пътеките Му;</p>
							<p>5. всеки дол ще се изпълни, и всяка планина и рътлина ще се снишат, кривините ще се изправят и неравните пътища ще станат гладки;</p>
							<p>6. и всяка плът ще види спасението Божие".</p>
							<p>7. Йоан говореше на човеците, които отиваха при него да ги кръсти: рожби ехиднини! кой ви подсказа да бягате от бъдещия гняв?</p>
							<p>8. Прочее, сторете плодове, достойни за покаяние, и не начевайте да думате в себе си: наш отец е Авраам; защото, казвам ви, Бог може от тия камъни да въздигне Аврааму чеда.</p>
							<p>9. И секирата лежи вече при корена на дърветата: всяко дърво, което не дава добър плод, бива отсичано и хвърляно в огън.</p>
							<p>10. И питаше го народът и казваше: какво тогава да правим?</p>
							<p>11. Той отговори и им рече: който има две дрехи, нека даде ономува, който няма; и който има храна, нека прави същото.</p>
							<p>12. Дойдоха и митари да се кръстят, и му рекоха: учителю, какво да правим?</p>
							<p>13. А той им отговори: не изисквайте нищо повече от това, що ви е определено.</p>
							<p>14. Питаха го тъй също и войници и казваха: а ние какво да правим? И рече им: никого не притеснявайте, не клеветете, и задоволявайте се с вашите заплати.</p>
							<p>15. Когато пък народът очакваше, и всички мислеха в сърцата си за Йоана, дали не е той Христос,</p>
							<p>16. Йоан на всички отговори и рече: аз ви кръщавам с вода, но иде по-силният от мене, Комуто не съм достоен да развържа ремъка на обущата: Той ще ви кръсти с Дух Светий и с огън.</p>
							<p>17. Лопатата Му е в ръката Му, и Той ще очисти гумното Си, и ще събере житото в житницата Си, а плявата ще изгори с неугасим огън.</p>
							<p>18. Така и много друго благовестеше той народу, като го утешаваше.</p>
							<p>19. А Ирод четвъртовластник, изобличаван от него зарад братовата си жена Иродиада и зарад всичко, що бе лошо направил Ирод,</p>
							<p>20. прибави към всичко друго и това, че затвори Йоана в тъмница.</p>
							<p>21. А когато се кръсти целият народ, и когато Иисус, след като се кръсти, се молеше, отвори се небето,</p>
							<p>22. и Дух Светий слезе върху Него в телесен вид, като гълъб, и чу се глас от небето, който казваше: Ти си Моят Син възлюбен; в Тебе е Моето благоволение!</p>
							<p>23. Иисус, когато начеваше служението Си, беше на около трийсет години, и беше, както мислеха, син Йосифов, Илиев,</p>
							<p>24. Мататов, Левиин, Малхиев, Ианаев, Йосифов,</p>
							<p>25. Мататиев, Амосов, Наумов, Еслимов, Нагеев,</p>
							<p>26. Маатов, Мататиев, Семеиев, Йосифов, Иудин,</p>
							<p>27. Иоананов, Рисаев, Зоровавелев, Салатиилев, Нириев,</p>
							<p>28. Мелхиев, Адиев, Косамов, Елмодамов, Иров,</p>
							<p>29. Иосиев, Елиезеров, Иоримов, Мататов, Левиин,</p>
							<p>30. Симеонов, Иудин, Йосифов, Ионанов, Елиакимов,</p>
							<p>31. Мелеаев, Маинанов, Мататаев, Натанов. Давилов,</p>
							<p>32. Иесеев, Овидов, Воозов, Салмонов, Наасонов,</p>
							<p>33. Аминадавов, Арамов, Есромов, Фаресов, Иудин,</p>
							<p>34. Иаковов, Исааков, Авраамов, Тарин, Нахоров,</p>
							<p>35. Серухов, Рагавов, Фалеков, Еверов, Салин,</p>
							<p>36. Каинанов, Арфаксадов, Симов, Ноев, Ламехов,</p>
							<p>37. Матусалов, Енохов, Иаредов, Малелеилов, Каинанов,</p>
							<p>38. Еносов, Ситов, Адамов, Божий.</p>
							<p><strong><a name="4"></a>ГЛАВА 4.</strong></p>
							<p>1. Иисус, изпълнен с Духа Светаго, върна се от Йордан, и поведен беше от Духа в пустинята;</p>
							<p>2. там Той биде изкушавай четирийсет дена от дявола, и нищо не яде през тия дни; а като се изминаха те, най-сетне огладня.</p>
							<p>3. И рече Му дяволът: ако си Син Божий, кажи на тоя камък да стане хляб.</p>
							<p>4. А Иисус му отговори и рече: писано е, че не само с хляб ще живее човек, но с всяко слово Божие.</p>
							<p>5. И като Го възведе на висока планина, дяволът Му показа всички царства на вселената в един миг време.</p>
							<p>6. И рече Му дяволът: Тебе ще дам властта над всички тия царства и славата им, понеже тя е мене предадена, и аз я давам, комуто искам;</p>
							<p>7. ако, прочее, ми се поклониш, всичко ще бъде Твое.</p>
							<p>8. Иисус му отговори и рече: махни се от Мене, сатана! защото писано е; "Господу, Богу твоему се покланяй, и Нему едному служи".</p>
							<p>9. И заведе Го в Йерусалим, постави Го на храмовата стряха и Му рече: ако си Син Божий, хвърли се оттук долу;</p>
							<p>10. защото писано е: "на Ангелите Си ще заповяда за Тебе да Те запазят;</p>
							<p>11. и на ръце ще Те понесат, да не би някак да препънеш о камък ногата Си".</p>
							<p>12. Иисус му отговори и рече: казано е: "няма да изкусиш Господа, Бога твосго".</p>
							<p>13. И като свърши всички изкушения, дяволът отстъпи от Него до някое време.</p>
							<p>14. И върна се Иисус със силата на Духа в Галилея; и пръсна се мълва за Него по цялата околна страна.</p>
							<p>15. Той поучаваше в синагогите им, прославян от всички.</p>
							<p>16. И дойде в Назарет, дето бе възпитан, и по обичая Си влезе един съботен ден в синагогата, и стана да чете.</p>
							<p>17. Подадоха Му книгата на пророк Исаия; и Той, като разгъна книгата, намери мястото, дето бе писано:</p>
							<p>18. "Дух Господен е върху Мене; затова Ме помаза да благовестя на бедните, прати Ме да лекувам ония, които имат сърца съкрушени, да проповядвам на пленените освобождение, на слепите прогледване, да пусна на свобода измъчените,</p>
							<p>19. да проповядвам благоприятната Господня година".</p>
							<p>20. И като сгъна книгата и я даде на слугата, седна; и очите на всички в синагогата бяха насочени в Него.</p>
							<p>21. И почна да им говори: днес се изпълни това писание, което чухте.</p>
							<p>22. И всички Му засвидетелствуваха, и се чудеха на благодатните Му думи, които излизаха от устата Му, и казваха: не е ли този Иосифовият син?</p>
							<p>23. Той им рече: навярно ще Ми кажете поговорката: лекарю, изцери се сам; направи и тук, в твоето отечество, онова, което чухме, че е станало в Капернаум.</p>
							<p>24. И рече: истина ви казвам: никой пророк не е приет в отечеството си.</p>
							<p>25. Наистина ви казвам: много вдовици имаше в Израиля в дните на Илия, когато беше затворено небето три години и шест месеца, тъй че настана голям глад по цяла земя;</p>
							<p>26. и нито при една от тях не бе пратен Илия, а само при вдовицата в Сидонска Сарепта;</p>
							<p>27. тъй също много прокажени имаше в Израиля при пророк Елисея, и нито един от тях не се очисти, освен сириецът Нееман.</p>
							<p>28. Като чуха това, всички в синагогата се изпълниха с ярост;</p>
							<p>29. и станаха, та Го изкараха вън от града и заведоха навръх рътлината, на която бе построен градът им, за да го блъснат надолу.</p>
							<p>30. Но Той премина посред тях в си отиде,</p>
							<p>31. и слезе в Капернаум, галилейски град, и ги поучаваше в съботни дни.</p>
							<p>32. И бяха смаяни от учението Му, понеже словото Му беше с власт.</p>
							<p>33. В синагогата се намираше един човек, който имаше нечист дух бесовски, и той завика с висок глас:</p>
							<p>34. о, какво имаш Ти с нас, Иисусе Назареецо? Дошъл си да ни погубиш ли? зная Те, Кой си Ти, Светия Божий.</p>
							<p>35. Иисус му запрети и рече: млъкни и излез из него. И бесът, като го повали всред синагогата, излезе из него, без да му повреди ни най-малко.</p>
							<p>36. И ужас обвзе всички, и разсъждаваха помежду си и казваха: какво значи това, дето Той с власт и сила заповядва на нечистите духове, и те излизат?</p>
							<p>37. И се разнесе слух за Него по всички околни места.</p>
							<p>38. След като излезе от синагогата. Той влезе в къщата на Симона; а тъщата Симонова бе заболяла от силна огница, и Го молиха за нея.</p>
							<p>39. Като се приближи до нея, Той запрети на огницата, и тя я остави. Болната веднага стана и им прислужваше.</p>
							<p>40. А при заник-слънце всички, които имаха болни от разни болести, завеждаха ги при Него; а Той, като слагаше ръка на всекиго от тях, изцеряваше ги.</p>
							<p>41. Излизаха тъй също и бесове из мнозина с вик и казваха: Ти си Христос, Син Божий. А Той ги мъмреше и не оставяше да казват, че знаят, какво Той е Христос.</p>
							<p>42. А когато настана ден. Той излезе и отиде в самотно място; а народът Го търсеше и, като дойде при Него, задържаше Го, да си не отива от тях.</p>
							<p>43. Но Той им рече: и на другите градове трябва да благовестя царството Божие, защото затова съм пратен.</p>
							<p>44. И проповядваше в синагогите галилейски.</p>
							<p><strong><a name="5"></a>ГЛАВА 5.</strong></p>
							<p>1. Веднъж, когато народът се притискаше към Него, за да слуша словото Божие, а Той стоеше при Генисаретското езеро,</p>
							<p>2. видя два кораба, които стояха край езерото; а рибарите, излезли от тях, плавеха мрежите.</p>
							<p>3. Като влезе в един от корабите, който беше на Симона, помоли го да отплува малко от брега и, като седна, от кораба поучаваше народа.</p>
							<p>4. А когато престана да говори, рече Симону: отплувай към дълбокото, и хвърлете мрежите си за ловитба.</p>
							<p>5. Симон Му отговори и рече: Наставниче, цяла нощ се мъчихме, и нищо не уловихме; но по Твоята дума ще хвърля мрежата.</p>
							<p>6. Това като сториха, те уловиха голямо множество риба, та и мрежата им се раздираше.</p>
							<p>7. И кимнаха на другарите, които се намираха на друг кораб, да им дойдат на помощ; и дойдоха, и тъй напълниха двата кораба, че щяха да потънат.</p>
							<p>8. Като видя това, Симон Петър падна пред коленете Иисусови и рече: иди си от мене, Господи, понеже аз съм грешен човек.</p>
							<p>9. Защото ужас обвзе него и всички, които бяха с него, от тая ловитба на риби, хванати от тях,</p>
							<p>10. тъй също и Иакова и Йоана, синове Зеведееви, които бяха другари на Симона. И рече Иисус на Симона: не бой се; отсега ще ловиш човеци.</p>
							<p>11. И като изтеглиха корабите на брега, оставиха всичко и тръгнаха след Него.</p>
							<p>12. Когато Иисус беше в един град, дойде един човек, цял в проказа, и, като видя Иисуса, падна ничком, па Го молеше и казваше: Господи, ако искаш, можеш ме очисти.</p>
							<p>13. Иисус протегна ръка, докосна се до него и рече: искам, очисти се! И веднага проказата се махна от него.</p>
							<p>14. И заповяда му да не обажда никому, а иди, каза, и се покажи на свещеника и принеси за очистването си, както е заповядал Мойсей, тям за свидетелство.</p>
							<p>15. Но още повече се разнасяше мълвата за Него, и голямо множество народ се стичаше да Го слуша и да се цери при Него от болестите си.</p>
							<p>16. А Той отиваше в самотни места и се молеше.</p>
							<p>17. Един ден, когато Той поучаваше, и седяха там фарисеи и законоучители, надошли от всички села на Галилея и Иудея, и от Йерусалим, и Той имаше сила Господня да ги изцерява, -</p>
							<p>18. ето, някои донесоха на постелка един човек, който бе разслабен, и се опитваха да го внесат и сложат пред Него;</p>
							<p>19. и като не намериха, отде да го внесат, поради навалицата, качиха се навръх къщата и през покрива го спуснаха с постелката насред пред Иисуса.</p>
							<p>20. И Той, като видя вярата им, рече му: човече, прощават ти се греховете.</p>
							<p>21. Книжниците и фарисеите почнаха да размишляват и казваха: кой е Тоя, Който богохулствува? Кой може да прощава грехове, освен един Бог?</p>
							<p>22. Иисус, като разбра помислите им, отговори им и рече: какво размишлявате в сърцата си?</p>
							<p>23. Кое е по-лесно? Да кажа: прощават ти се греховете ли; или да кажа: стани и ходи?</p>
							<p>24. Но, за да знаете, че Син Човеческий има власт на земята да прощава грехове (казва на разслабения); тебе казвам: стани, вземи си постелката и върви у дома си.</p>
							<p>25. И той стана веднага пред тях, взе това, на което лежеше, и отиде у дома си, като славеше Бога.</p>
							<p>26. И ужас обвзе всички, и славеха Бога; и като бяха изпълнени със страх, казваха: чудни работи видяхме днес.</p>
							<p>27. След това Иисус излезе и видя едного митаря, на име Левий, който седеше на митницата, и му рече: върви след Мене.</p>
							<p>28. И той, като остави всичко, стана и тръгна след Него.</p>
							<p>29. И приготви за Него Левий у дома си голяма гощавка; и там имаше много митари и други, които седяха на трапезата с тях.</p>
							<p>30. А книжниците и фарисеите роптаеха и казваха на учениците Му: защо ядете и пиете с митари и грешници?</p>
							<p>31. А Иисус им отговори и рече: здравите нямат нужда от лекар, а болните;</p>
							<p>32. не съм дошъл да призова праведници, а грешници към покаяние.</p>
							<p>33. А те Му рекоха: защо учениците Иоанови постят често и молитви правят, както и фарисейските, а Твоите ядат и пият?</p>
							<p>34. Той им рече: нима можете накара сватбарите да постят, когато с тях е младоженецът?</p>
							<p>35. Но ще дойдат дни, когато ще им отнемат младоженеца, и тогава, през ония дни ще постят.</p>
							<p>36. При това им каза притча: никой не пришива на вехта дреха кръпка от нова дреха; инак, и новата ще раздере, и на старата не ще прилича кръпка от новата.</p>
							<p>37. И никой не налива ново вино във вехти мяхове; инак, новото вино ще спука мяховете, и само ще изтече, и мяховете ще се изхабят;</p>
							<p>38. но ново вино трябва да се налива в нови мяхове; тогава ще се запази и едното, и другото.</p>
							<p>39. И никой откак пие старо вино, не ще поиска веднага ново; понеже казва: старото е по-добро.</p>
							<p><strong><a name="6"></a>ГЛАВА 6.</strong></p>
							<p>1. В съботата, първа след втория ден на Пасха, случи Му се да минава през посевите, и учениците Му късаха класове и, като ги стриваха с ръце, ядяха.</p>
							<p>2. А някои от фарисеите им рекоха: защо вършите това, което не бива да се върши в събота?</p>
							<p>3. Иисус им отговори и рече: нима не сте чели, що стори Давид, когато огладня сам и ония, които бяха с него?</p>
							<p>4. Как влезе в Божия дом, взе хлябовете на предложението, що не биваше да яде никой, освен самите свещеници, и яде, и даде на ония, които бяха с него?</p>
							<p>5. И рече им: Син Човеческий е господар и на съботата.</p>
							<p>6. Случи Му се и в друга събота да влезе в синагогата и да поучава. Там имаше един човек, комуто дясната ръка бе изсъхнала.</p>
							<p>7. А книжниците и фарисеите Го наблюдаваха, дали ще го излекува в събота, за да намерят обвинение против Него.</p>
							<p>8. Но Той знаеше помислите им и рече на човека с изсъхналата ръка: стани и се изправи насред. И той стана и се изправи.</p>
							<p>9. Тогава Иисус им рече: ще ви попитам: какво е позволено да прави човек в събота: добро ли, или зло? Да спаси ли една душа, или да погуби? Те мълчаха.</p>
							<p>10. И като ги изгледа всички, рече на човека: протегни си ръката. Той така и направи; и ръката му стана здрава като другата.</p>
							<p>11. А те от гняв излязоха вън от себе си и се сговориха помежду си, що биха сторили на Иисуса.</p>
							<p>12. През ония дни Той възлезе на планината, за да се помоли,,и прекара цяла нощ в молитва към Бога.</p>
							<p>13. А когато настана ден, повика учениците Си и избра от тях дванайсет, които и нарече апостоли:</p>
							<p>14. Симона, когото и нарече Петър, и брата му Андрея, Накова и Йоана, Филипа и Вартоломея,</p>
							<p>15. Матся и Тома, Накова Алфеев и Симона, наричан Зилот,</p>
							<p>16. Иуда Иаковов и Иуда Искариот, който и стана предател.</p>
							<p>17. И като слезе заедно с тях. Той се спря на равно място: там бяха мнозина Негови ученици и голямо множество народ от цяла Иудея и Йерусалим и от приморските места Тирски и Сидонски, които бяха дошли да Го чуят и да се излекуват от болестите си;</p>
							<p>18. бяха дошли тъй също и страдащи от нечисти духове; и се изцеряваха.</p>
							<p>19. И целият народ гледаше да се допре до Него, защото от Него излизаше сила и изцеряваше всички.</p>
							<p>20. И Той, като подигна очи към учениците Си, казваше: блажени вие, бедни духом, защото ваше е царството Божие.</p>
							<p>21. Блажени, които гладувате сега, защото ще се наситите. Блажени, които плачете сега, защото ще се разсмеете.</p>
							<p>22. Блажени ще бъдете, кога ви намразят човеците, кога ви отлъчат и похулят и изхвърлят името ви, като лошо, заради Сина Човечески.</p>
							<p>23. Възрадвайте се в оня ден и се развеселете, защото голяма е наградата ви на небесата. Тъй постъпваха техните бащи с пророците.</p>
							<p>24. Обаче, горко вам, богати, защото си получавате утехата.</p>
							<p>25. Горко вам, преситените сега, защото ще изгладнеете. Горко вам, които се смеете сега, защото ще се наскърбите и разплачете.</p>
							<p>26. Горко вам, кога всички човеци заговорят добро за вас. Защото тъй постъпваха техните бащи с лъжепророците.</p>
							<p>27. Но вам, които слушате, казвам; обичайте враговете си, добро правете на ония, които ви мразят,</p>
							<p>28. благославяйте ония, които ви проклинат, и молете се за ония, които ви пакостят.</p>
							<p>29. На тогова, който те удари по страната, обърни и другата; а на оногова, който ти отнеме горната дреха, не пречи да ти вземе и ризата.</p>
							<p>30. Всекиму, който ти проси, давай, и от оногова, който взима твое нещо, не изисквай назад.</p>
							<p>31. И както искате да постъпват с вас човеците, тъй и вие постъпвайте с тях.</p>
							<p>32. И ако обичате ония, които вас обичат, каква вам награда? Защото и грешниците обичат ония, които тях обичат.</p>
							<p>33. И ако правите добро на ония, които и вам правят добро, каква вам награда? Защото и грешниците правят същото.</p>
							<p>34. И ако давате заем на ония, от които се надявате да го получите назад, каква вам награда? Защото и грешниците дават заем на грешници, за да получат същото.</p>
							<p>35. Но вие обичайте враговете си, и правете добро, и назаем давайте, без да очаквате нещо; и ще ви бъде наградата голяма, и ще бъдете синове на Всевишния; защото Той е благ и към неблагодарните, и към Злите.</p>
							<p>36. И тъй, бъдете милосърдни, както и вашият Отец е милосърден.</p>
							<p>37. Не съдете, и няма да бъдете съдени; не осъждайте, и няма да бъдете осъдени; прощавайте, и простени ще бъдете;</p>
							<p>38. давайте, и ще ви се даде: мярка добра, натъпкана, отърсена и препълнена ще изсипят в пазвата ви; защото, с каквато мярка мерите, с такава ще ви се отмери.</p>
							<p>39. Каза им и притча: нима може слепец слепеца да води? не ще ли паднат и двамата в яма?</p>
							<p>40. Няма ученик по-горен от учителя си; но всеки, след като се усъвършенствува, ще бъде като учителя си.</p>
							<p>41. А защо гледаш сламката в окото на брата си, пък гредата в твоето око не усещаш?</p>
							<p>42. Или, как можеш каза на брата си: остави, брате, да извадя сламката от окото ти, когато сам не виждаш гредата в твоето око? Лицемерецо, извади първом гредата от окото си, и тогава ще видиш, как да извадиш сламката от окото на брата си.</p>
							<p>43. Защото няма добро дърво, което да дава лош плод, нито лошо дърво, което да дава добър плод.</p>
							<p>44. Понеже всяко дърво се познава по своя плод; защото не от тръни берат смокини, нито от къпина късат грозде.</p>
							<p>45. Добрият човек от доброто съкровище на сърцето си изнася добро, а лошият човек от лошото съкровище на сърцето си изнася лошо; защото от препълнено сърце говорят устата му.</p>
							<p>46. И защо Ме зовете: Господи, Господи! а не вършите, каквото казвам?</p>
							<p>47. Всеки, който дохожда при Мене и слуша думите Ми и ги изпълнява, ще ви кажа кому прилича.</p>
							<p>48. Той прилича на човек, който гради къща и който изкопа дълбоко и тури основите върху камък; и когато стана наводнение, реката напря на тая къща и не можа да я разклати, защото бе основана върху камък.</p>
							<p>49. А тоя, който слуша и не изпълнява, прилича на човек, който съгради къща на земята без основи; и когато реката напря на тая къща, тя веднага рухна, и срутването и биде голямо.</p>
							<p><strong><a name="7"></a>ГЛАВА 7.</strong></p>
							<p>1. Когато свърши всичките Си речи към народа, който слушаше. Той влезе в Капернаум.</p>
							<p>2. Един стотник имаше слуга, когото много ценеше; и слугата беше болен на умиране.</p>
							<p>3. Като чу за Иисуса, стотникът изпрати при Него иудейските старей, да Го помолят да дойде, за да избави слугата му.</p>
							<p>4. И те, като дойдоха при Иисуса, молеха Го усърдно и казваха: той заслужава да му сториш това,</p>
							<p>5. защото обича народа ни, и синагога та той ни построи.</p>
							<p>6. Иисус тръгна с тях. И когато беше вече недалеч от къщата, стотникът изпрати насреща Му приятели и Му каза: Господи, не си прави труд, защото не съм достоен да влезеш под покрива ми;</p>
							<p>7. затова и аз сам не счетох себе си достоен да дойда при Тебе; но кажи дума, и слугата ми ще оздравее.</p>
							<p>8. Защото и аз съм подвластен човек и имам мен подчинени войници; едному казвам: върви, и отива; и другиму: дойди, и дохожда; и на слугата си: направи това, и прави.</p>
							<p>9. Като чу това, Иисус му се почуди, и като се обърна, каза на идещия подире Му народ: казвам ви, нито в Израиля намерих толкова голяма вяра.</p>
							<p>10. Пратените, като се върнаха в къщата, намериха болния слуга оздравял.</p>
							<p>11. На другия ден Иисус отиваше в града, наречен Наин; и с Него вървяха мнозина от учениците Му и много народ.</p>
							<p>12. А когато се приближи до градските врата, ето, изнасяха мъртвец, едничък син на майка си, а тя беше вдовица; и много народ вървеше с нея от града.</p>
							<p>13. Като я видя Господ, смиля се над нея и рече и: не плачи.</p>
							<p>14. И като се приближи, допря се до носилото; носачите се спряха, и Той рече: момко, тебе думам, стани!</p>
							<p>15. Мъртвецът, като се подигна, седна и почна да говори; и Иисус го предаде на майка му.</p>
							<p>16. И страх обвзе всички, и славеха Бога и казваха: велик пророк се издигна между нас, и Бог посети Своя народ.</p>
							<p>17. Това мнение за Него се разнесе по цяла Иудея и по цялата околност.</p>
							<p>18. И известиха на Йоана неговите ученици за всичко това.</p>
							<p>19. Йоан, като повика двама свои ученици, изпрати ги при Иисуса да попитат: Ти ли си Оня, Който има да дойде, или другиго да чакаме?</p>
							<p>20. А те, като дойдоха при Него, рекоха; Йоан Кръстител ни прати при Тебе да попитаме: Ти ли си Оня, Който има да дойде, или другиго да чакаме?</p>
							<p>21. А в тоя час Той излекува мнозина от болести и недъзи и от зли духове и на мнозина слепи дарува зрение.</p>
							<p>22. И отговори им Иисус и рече: идете и разкажете Иоану, каквото видяхте и чухте: слепи прогледват, хроми прохождат, прокажени се очистват, глухи прочуват, мъртви възкръсват, на бедни се благовествува;</p>
							<p>23. и блажен е оня, който се не съблазни поради Мене.</p>
							<p>24. След като заминаха изпратените от Йоана, Той почна да говори към народа за Йоана: какво излязохте в пустинята да видите? Тръстика ли, люлеена от вятъра?</p>
							<p>25. Но какво излязохте да видите? Човек ли, облечен в меки дрехи? Ето, ония, които се обличат богато и живеят разкошно, са в царските палати.</p>
							<p>26. Но какво тогава излязохте да видите? Пророк ли? Да, казвам ви, и повече от пророк.</p>
							<p>27. Този е, за когото е писано: "ето. Аз изпращам пред лицето Ти Моя Ангел, който ще приготви Твоя път пред Тебе".</p>
							<p>28. Защото казвам ви: между родените от жени няма нито един пророк по-голям от Йоана Кръстителя; ала по-малкият в царството Божие е по-голям от него.</p>
							<p>29. И целият народ и митарите, като чуха това, въздадоха Богу слава, задето се бяха кръстили с кръщението на Йоана;</p>
							<p>30. а фарисеите и законниците, понеже не бяха се кръстили от него, отхвърлиха волята Божия спрямо себе си.</p>
							<p>31. Тогава Господ рече: на кого, прочее, да уподобя човеците от тоя род? И кому те приличат?</p>
							<p>32. Те приличат на деца, които седят ма тържището, викат едно на друго и казват: свирихме ви с пищялка, и не играхте; пяхме ви жални песни, и не плакахте.</p>
							<p>33. Защото дойде Йоан Кръстител: нито хляб яде, нито вино пие; а казвате: бяс има.</p>
							<p>34. Дойде Син Човеческий: яде и пие; а казвате: ето човек многоядец и винопиец, приятел на митари и грешници.</p>
							<p>35. И премъдростта биде оправдана от всички свои чеда.</p>
							<p>36. Някой от фарисеите Го помоли да яде с него; и Той, като влезе в къщата на фарисея, седна на трапезата.</p>
							<p>37. И ето, една жена от града, която беше грешница, като узна, че Той седи на трапеза в къщата на фарисея, донесе алабастрен съд с миро;</p>
							<p>38. и като застана отзад при нозете Му, плачейки, почна да облива нозете Му със сълзи; и ги изтриваше с косата си, целуваше ги и мажеше с миро.</p>
							<p>39. Като видя това фарисеинът, който Го бе поканил, рече в себе си: да беше пророк Тоя, щеше да знае,коя и каква е жената, която се допира до Него, защото тя е грешница.</p>
							<p>40. Като се обърна към него, Иисус рече: Симоне, имам нещо да ти кажа. А той отвърна: кажи. Учителю!</p>
							<p>41. Иисус рече: един заимодавец имаше двама длъжника: единият му дължеше петстотин динария, а другият - петдесет;</p>
							<p>42. но, понеже нямаха с какво да заплатят, той прости и на двамата. Е, кажи, кой от тях повече ще го обикне?</p>
							<p>43. Симон отговори и рече: мисля, тоя, комуто повече прости. А Той му рече: право отсъди.</p>
							<p>44. И като се обърна към жената, рече Симону: видиш ли тая жена? Влязох у дома ти, вода за нозете ти Ми не даде, а тая със сълзи обля нозеге Ми и с косата си ги изтри.</p>
							<p>45. Ти целование Ми не даде; а тая, откак влязох, не престана да целува нозете Ми.</p>
							<p>46. Ти с елей не помаза главата Ми; а тая с миро помаза нозете Ми.</p>
							<p>47. Затова казвам ти: прощават й се многото грехове, задето много обикна; а комуто малко се прощава, той малко обича.</p>
							<p>48. Ней пък рече: прощават ти се греховете.</p>
							<p>49. И тия, които седяха с Него, на трапезата, почнаха да си думат: кой е Тоя, дето и грехове прощава?</p>
							<p>50. А Той рече на жената: твоята вяра те спаси; иди си смиром.</p>
							<p><strong><a name="8"></a>ГЛАВА 8.</strong></p>
							<p>1. След това Той обхождаше градове и села, като проповядваше и благовестеше царството Божие, и с Него бяха дванайсетте,</p>
							<p>2. и някои жени, които Той бе излекувал от зли духове и болести: Мария, наричана Магдалина, от която бяха излезли седем бяса,</p>
							<p>3. и Йоана, жена на Хуза, домакин Иродов, и Сусана, и много други, които Му услужваха с имотите си.</p>
							<p>4. А когато се събра множество народ, и жителите от всички градове се стичаха при Него, Той почна да говори с притча:</p>
							<p>5. излезе сеяч да сее семе; и когато сееше, едни зърна паднаха край пътя и бяха потъпкани, и птиците небесни ги изкълваха;</p>
							<p>6. а други паднаха на камък и, като поникнаха, изсъхнаха, защото нямаха влага;</p>
							<p>7. други пък паднаха между тръни; и израснаха тръните заедно със зърната и ги заглушиха;</p>
							<p>8. а други паднаха на добра земя и, като изникнаха, дадоха плод стократен. Като каза това, извика: който има уши да слуша, нека слуша!</p>
							<p>9. А учениците Му Го попитаха и рекоха: какво значи тая притча?</p>
							<p>10. Той отговори: вам е дадено да знаете тайните на царството Божие, а на другите се говори с притчи, та, като гледат, да не виждат и, като слушат, да не разбират.</p>
							<p>11. Тая притча значи: семето е словото Божие;</p>
							<p>12. а това, що падна край пътя, са ония, които слушат; но отсетне дохожда при тях дяволът и грабва словото от сърцето им, за да не повярват и се спасят;</p>
							<p>13. а това, що падна на камък, са ония, които, кога чуят словото, с радост го приемат, ала нямат корен и временно вярват, а във време на изкушение отстъпват;</p>
							<p>14. а това, що падна между тръните, са ония, които чуят словото, но в живота си се задавят от грижи, богатство и светски наслади и не принасят плод;</p>
							<p>15. а това, що падна на добра земя, са ония, които, като чуят словото, пазят го в добро и чисто сърце и принасят плод с търпение. Като каза това, извика: който има уши да слуша, нека слуша!</p>
							<p>16. И никой, като запали светило, не го захлупва със съд, нито го туря под одър, а го туря на светилник, за да виждат светлината ония, които влизат.</p>
							<p>17. Понеже няма нищо тайно, което да не стане явно, нито пък скрито, което да не стане известно и да не излезе наяве.</p>
							<p>18. Внимавайте, прочее, как слушате; понеже, който има, ще му се даде; а който няма, ще му се отнеме и това, що мисли, че има.</p>
							<p>19. И дойдоха при Него майка Му и братята Му, и не можаха да се приближат до Него поради народа.</p>
							<p>20. И Му обадиха, като казваха: майка Ти и братята Ти стоят вън и искат да Те видят.</p>
							<p>21. А Той им отговори и рече: Моя майка и Мои братя са тия, които слушат словото Божие и го изпълняват.</p>
							<p>22. Един ден, Той влезе с учениците Си в кораб и им рече: да преминем отвъд езерото. И потеглиха.</p>
							<p>23. Когато плуваха. Той заспа. На езерото се политна бурен вятър, и вълните ги заливаха, и те бяха в опасност.</p>
							<p>24. Приближиха се, събудиха Го и рекоха: Наставниче, Наставниче, загиваме! А Той, като се събуди, запрети на вятъра и на вълнението водно; и те се уталожиха, и настана тишина.</p>
							<p>25. Тогава Той им рече: де е вярата ви? А те в страх и почуда казваха един другиму: кой ли е Тоя, че и на ветровете и на водата заповядва, и Му се покоряват?</p>
							<p>26. И преплуваха в Гадаринската страна, която е срещу Галилея.</p>
							<p>27. А когато излезе на брега, срещна Го от града един човек, който от много години имаше бесове и не обличаше дреха и в къща не живееше, а по гробищата.</p>
							<p>28. Той, като видя Иисуса, извика, падна пред Него и с висок глас рече: какво имаш Ти с мене, Иисусе, Син на Бога Всевишний? Моля Ти се, не ме мъчи!</p>
							<p>29. Защото Иисус бе заповядал на нечистия дух да излезе от тоя човек; понеже от дълго време го мъчеше, тъй че го вързваха с вериги и окови и го пазеха; но той разкъсваше оковите, и гонен биваше от беса по пущинаците.</p>
							<p>30. Иисус го попита и рече: как ти е името? Той рече: легион; защото много бесове бяха влезли в него.</p>
							<p>31. И те молеха Иисуса да не им заповядва да идат в бездната.</p>
							<p>32. А там по рътлината пасеше голямо стадо свини; и бесовете Го молеха, да им позволи да влязат в тях. И им позволи.</p>
							<p>33. Като излязоха бесовете от човека, влязоха в свините; и сурна се стадото низ стръмнината в езерото и се издави.</p>
							<p>34. Свинарите, като видяха станалото, избягаха, та разказаха в града и околността.</p>
							<p>35. И излязоха да видят станалото; и като дойдоха при Иисуса, намериха човека, от когото бяха излезли бесовете, седнал при нозете Иисусови, облечен и със здрав ум; и се изплашиха.</p>
							<p>36. А ония, които бяха видели, разказаха им, как се спаси бесният.</p>
							<p>37. И целият народ от Гадаринската околност Го молеше да си отиде от тях; понеже бяха обвзети от голям страх. Той влезе в кораба и се завърна.</p>
							<p>38. Човекът пък, от когото излязоха бесовете, Го молеше да бъде с Него; но Иисус го отпрати и рече:</p>
							<p>39. върни се в къщата си и разказвай, какво ти стори Бог. Той отиде и разправяше по целия град, какво му бе сторил Иисус.</p>
							<p>40. А когато Иисус се върна, народът Го посрещна, защото всички Го очакваха.</p>
							<p>41. И ето, дойде един човек, на име Иаир, който беше началник на синагогата, и, като падна пред нозете на Иисуса, молеше Го да отиде дома му,</p>
							<p>42. защото той имаше едничка дъщеря, на около дванайсет години, и тя беше на умиране. А когато Иисус отиваше, народът се притискаше о Него.</p>
							<p>43. И една жена, която от дванайсет години страдаше от кръвотечение и която бе разнесла по лекари целия си имот и не могла да бъде излекувана ни от едното,</p>
							<p>44. приближи се изотзад, допря се до края на дрехата Му; и веднага кръвотечението и престана.</p>
							<p>45. И рече Иисус: кой се допря до Мене? И когато всички се отричаха, рече Петър и ония, които бяха с Него: Наставниче, народът Те обкръжава и притиска, а питаш: кой се допря до Мене?</p>
							<p>46. Но Иисус рече: допря се някой до Мене, понеже усетих, че излезе сила от Мене.</p>
							<p>47. Жената, като видя, че не можа да се укрие, разтреперена се приближи и, като падна пред Него, изяви Му пред целия народ, защо се бе допряла до Него, и как веднага се е излекувала.</p>
							<p>48. А Той и рече: дерзай, дъще, твоята вяра те спаси; иди си смиром!</p>
							<p>49. Докато още говореше, дойде някой от дома на началника на синагогата, и му рече: дъщеря ти умря; не прави труд на Учителя.</p>
							<p>50. Но Иисус, като чу това, отговори му и рече: не бой се, само вярвай, и спасена ще бъде.</p>
							<p>51. А когато стигна в дома, не позволи никому да влезе, освен на Петра, Йоана и Накова, и на бащата и майката на момичето.</p>
							<p>52. Всички плачеха и ридаеха за нея. Но Той рече: не плачете; тя не е умряла, а спи.</p>
							<p>53. И смееха Му се, защото знаеха, че тя е умряла.</p>
							<p>54. А Той, като отпрати всички навън я хвана за ръка, извика: момиче, стани!</p>
							<p>55. И възвърна се духът й; тя веднага стана; и Той заповяда да й дадат да яде.</p>
							<p>56. И се почудиха родителите й. А Той им заповяда да не казват никому за станалото.</p>
							<p><strong><a name="9"></a>ГЛАВА 9.</strong></p>
							<p>1. А като свика дванайсетте Свои ученици, даде им сила и власт над всички бесове, и да лекуват болести,</p>
							<p>2. и ги разпрати да проповядват царството Божие и да изцеряват болни.</p>
							<p>3. И рече им: нищо не си вземайте за по път, ни тояга, ни торба, ни хляб, ни сребро, нито да имате по две дрехи;</p>
							<p>4. и в която къща влезете, там оставайте, и оттам потегляйте напът;</p>
							<p>5. и ако някои ви не приемат, като излизате от оня град, отърсете и праха от нозете си, за свидетелство срещу тях.</p>
							<p>6. Те тръгнаха и ходеха по селата, като благовестяха и лекуваха навред.</p>
							<p>7. Ирод четвъртовластник чу за всичко, що вършеше Иисус, и недоумяваше; понеже едни казваха, че Йоан е възкръснал от мъртвите;</p>
							<p>8. други пък - че Илия се явил, а някои - че един от старовремските пророци е възкръснал.</p>
							<p>9. И рече Ирод: Йоана аз обезглавих; кой пък ще да е Тоя, за Когото слушам такива неща? И търсеше случай да Го видя.</p>
							<p>10. Апостолите, като се завърнаха, разказаха на Иисуса, какво са извършили; я Той, като ги взе, отдалечи се в уединено място насаме до един град, наречен Витсаида.</p>
							<p>11. Ала народът, като узна, тръгна подире Му; и Той, като ги прие, приказваше с тях за царството Божие и изцеляваше ония, които имаха нужда от изцеление.</p>
							<p>12. А денят начена да преваля. И като приближиха до Него дванайсетте, рекоха Му: разпусни народа, за да отидат в околните села и колиби да нощуват и да намерят храна; понеже тук сме на пусто място.</p>
							<p>13. Но Той им рече: дайте им вие да ядат. Те рекоха: ние нямаме повече от пет хляба и две риби, - освен ако отидем да купим храна за всички тия човеци.</p>
							<p>14. Защото те бяха около пет хиляди души. Но Той рече на учениците Си: турете ги да насядат на редици по петдесет.</p>
							<p>15. И сториха тъй, и ги туриха всички да насядат.</p>
							<p>16. А Той, като взе петте хляба и двете риби и погледна към небето, благослови ги, разчупи и даде на учениците да сложат на народа.</p>
							<p>17. И ядоха и се наситиха всички; и дигнаха останалите им къшеи - дванайсет коша.</p>
							<p>18. По едно време, когато Иисус се молеше насаме, и учениците бяха с Него, Той ги попита: за кого Ме мисли народът?</p>
							<p>19. Те отговориха и рекоха: едни - за Йоана Кръстителя, други - за Илия, други пък мислят, че един от старовремските пророци е възкръснал.</p>
							<p>20. Той ги попита: а вие за кого Ме мислите? Петър отговори и рече: за Христа Божий.</p>
							<p>21. Но Той строго им заповяда, никому да не говорят за това,</p>
							<p>22. като каза, че Син Човеческий трябва много да пострада, да бъде отхвърлен от старейте, първосвещениците и книжниците, да бъде убит и на третия ден да възкръсне.</p>
							<p>23. А към всички казваше: ако някой иска да върви след Мене, нека се отрече от себе си, нека носи кръста си всеки ден и Ме следва.</p>
							<p>24. Защото, който иска да спаси душата си, той ще я погуби; а който погуби душата си зарад Мене, той ще я спаси.</p>
							<p>25. Защото каква полза за човека, ако придобие цял свят, а себе си погуби, или повреди?</p>
							<p>26. Защото, който се срами от Мене и от думите Ми, от него ще се срами Син Човеческий, кога дойде в славата Своя, и на Отца, и на светите Ангели.</p>
							<p>27. Казвам ви наистина: тук стоят някои, които няма да вкусят смърт, докле не видят царството Божие.</p>
							<p>28. Около осем дена подир тия думи, като взе със Себе Си Петра, Йоана и Накова, възлезе на планината да се помоли.</p>
							<p>29. И когато се молеше, видът на лицето Му се измени, и дрехата Му стана бяла, бляскава.</p>
							<p>30. И ето, двама мъже приказваха с Него, а те бяха Мойсей и Илия;</p>
							<p>31. като се явиха в слава, те говореха за смъртта Му, с която щеше да свърши в Йерусалим.</p>
							<p>32. А Петра и ония, които бяха с Него, бе налегнал сън; но, като се събудиха, видяха славата Му и двамата мъже, които стояха с Него.</p>
							<p>33. И когато те се отделяха от Него, Петър рече на Иисуса: Наставниче, добре ни е да бъдем тук; да направим три сенника: за Тебе един, за Моисея един, и един за Илия, - без да знаеше, що говори.</p>
							<p>34. Когато говореше това, ето, яви се облак и ги засени; и се уплашиха, когато влязоха в облака.</p>
							<p>35. И чу се из облака глас, който казваше: Този е Моят възлюбен Син: Него слушайте.</p>
							<p>36. И когато се чу тоя глас, Иисус бе останал Сам. И те замълчаха и никому не обадиха през тия дни за това, що видяха.</p>
							<p>37. А на следния ден, когато те слязоха от планината, посрещна Го много народ.</p>
							<p>38. И ето, някой от народа извика: Учителю, моля Те, погледни на сина ми, понеже едничък ми е:</p>
							<p>39. прехваща го дух, и той изведнъж закрещява, и го сгърча тъй, че се запеня; и, мъчейки го, едвам го напуща;</p>
							<p>40. аз молих Твоите ученици да го изгонят; ала те не можаха.</p>
							<p>41. Иисус отговори и рече: о, роде неверен и развратен! Докога ще бъда с вас и ще ви търпя? Доведи сина си тук.</p>
							<p>42. А когато той още идеше, бесът го повали и почна да го тръшка; но Иисус запрети на нечистия дух, и изцери момчето, и го предаде на баща му.</p>
							<p>43. И всички се смаяха пред Божието величие. Когато пък всички се чудеха на всичко, що правеше Иисус, Той рече на учениците Си:</p>
							<p>44. вложете в ушите си тия думи: Син Човеческий ще бъде предаден в ръце човешки.</p>
							<p>45. Но те не разбираха тая дума; защото тя беше прикрита за тях, за да я не схванат, а бояха се да Го попитат за тая дума.</p>
							<p>46. И дойде им мисъл: кой от тях ще да е по-голям.</p>
							<p>47. А Иисус, като видя мисълта на сърцето им, взе едно дете и го изправи до Себе Си,</p>
							<p>48. и рече им: който приеме това дете в Мое име. Мене приема; а който Мене приеме, приема Тогова, Който Ме е пратил; защото, който е най-малък между всички вас, той ще бъде голям.</p>
							<p>49. А Йоан продума и рече: Наставниче, видяхме човек, който в Твое име изгонва бесове, и му забранихме, защото не ходи с нас.</p>
							<p>50. Иисус му рече: не забранявайте, защото, който не е против вас, той е за вас.</p>
							<p>51. А когато се приближаваха дните да бъде взет от света. Той се обърна към пътя за Йерусалим;</p>
							<p>52. и изпрати пред Себе Си вестители;те отидоха и влязоха в едно село самарянско, за да приготвят за Него;</p>
							<p>53. но там Го не приеха, защото имаше вид на пътник за Йерусалим.</p>
							<p>54. Като видяха това учениците Му Иаков и Йоан, рекоха: Господи, искаш ли да кажем да падне огън от небето и да го изтреби, както и Илия направи?</p>
							<p>55. Но Той, като се обърна към тях, смъмри ги и рече: не знаете, от какъв дух сте вие;</p>
							<p>56. защото Син Човеческий дойде, не за да погуби човешки души, а да спаси. И отидоха в друго село.</p>
							<p>57. И когато те вървяха по пътя, рече Му някой: Господи, ще Те последвам, където и да идеш.</p>
							<p>58. Иисус му рече: лисиците имат леговища, и птиците небесни - гнезда; а Син Човеческий няма, де глава да подслони.</p>
							<p>59. Другиму пък каза: върви след Мене. А тоя рече: Господи, позволи ми, първом да отида и погреба баща си.</p>
							<p>60. Но Иисус му каза: остави мъртвите да погребват своите мъртъвци, а ти върви, проповядвай царството Божие.</p>
							<p>61. А друг един рече: аз ще тръгна след Тебе, Господи, но първом ми позволи да се простя с домашните си.</p>
							<p>62. Но Иисус му каза: никой, който е сложил ръката си върху ралото и погледва назад, не е годен за царството Божие.</p>
							<p><strong><a name="10"></a>ГЛАВА 10.</strong></p>
							<p>1. След това Господ избра и други седемдесет ученици и ги разпрати пред Себе Си по двама за всеки град и място, където Сам щеше да отиде,</p>
							<p>2. и рече им: жетвата голяма, а работниците малко; затова молете Господаря на жетвата да изпрати работници на жетвата Си.</p>
							<p>3. Вървете! Ето, Аз ви пращам като агнета посред вълци.</p>
							<p>4. Не носете ни кесия, ни торба, нито обуща, и никого по пътя не поздравявайте.</p>
							<p>5. И в която къща влезете, първом казвайте: мир на тая къща!</p>
							<p>6. И ако бъде там синът на мира, върху него ще почива вашият мир; ако ли не, ще се върне у вас;</p>
							<p>7. и в тая къща оставайте, яжте и пийте, каквото ви дадат; защото работникът заслужава своята заплата. Не прохождайте от къща в къща.</p>
							<p>8. И в който град влезете и ви приемат, яжте, каквото ви сложат;</p>
							<p>9. изцерявайте болните, които са в него, и казвайте им: приближи се до вас царството Божие.</p>
							<p>10. В който пък град влезете и не ви приемат, излезте по стъгдите му и кажете:</p>
							<p>11. и праха, полепнал по нас от вашия град, ви отърсваме; обаче да знаете, че се приближи до вас царството Божие.</p>
							<p>12. Казвам ви, че в оня ден за Содом ще бъде по-леко, отколкото за тоя град.</p>
							<p>13. Горко ти, Хоразине! Горко ти, Витсаидо! Защото, ако бяха се извършили в Тир и Сидон чудеса, които станаха у вас, отдавна те, седнали във вретище и пепел, биха се покаяли;</p>
							<p>14. обаче, на Тир и Сидон ще бъде по-леко в съда, отколкото вам.</p>
							<p>15. И ти, Капернауме, който до небе си се въздигнал, до ада ще се провалиш.</p>
							<p>16. Който вас слуша. Мене слуша; и който се отмята от вас, от Мене се отмята; а който се отмята от Мене, отмята се от Оногова, Който Ме е пратил.</p>
							<p>17. Седемдесетте ученици се върнаха с радост и казваха: Господи, в Твое име и бесовете се покоряват нам.</p>
							<p>18. А Той им рече: видях сатаната, как падна от небето като светкавица;</p>
							<p>19. ето, давам ви власт да настъпвате на змии и скорпии и на всяка вражеска сила; и нищо няма да ви повреди;</p>
							<p>20. обаче не се радвайте на това, че духовете ви се покоряват; а радвайте се, че имената ви са написани на небесата.</p>
							<p>21. В оня час се зарадва духом Иисус и рече: прославям Те, Отче, Господи на небето и на земята, задето си утаил това от мъдри и разумни, а си го открил на младенци. Тъй е. Отче, понеже такова беше Твоето благоволение.</p>
							<p>22. И като се обърна към учениците, рече: всичко Ми е предадено от Моя Отец; и кой е Синът, не знае никой, освен Отец; и кой е Отец, не знае никой, освен Синът, и - комуто Синът иска да открие.</p>
							<p>23. И като се обърна към учениците, рече им насаме: блажени очите, които виждат това, що вие виждате.</p>
							<p>24. Защото, казвам ви, много пророци и царе искаха да видят, що вие виждате, и не видяха, и да чуят, що чувате, и не чуха.</p>
							<p>25. И ето, един законник стана и, изкушавайки Го, рече: Учителю, какво да направя, за да наследя живот вечен?</p>
							<p>26. А Той му каза: в Закона що е писано? как четеш?</p>
							<p>27. Той отговори и рече; "Възлюби Господа, Бога твоето, от всичкото си сърце, и от всичката си душа, и с всичката си сила, и с всичкия си разум, и ближния си като себе си".</p>
							<p>28. Иисус му каза: право отговори; тъй постъпвай, и ще бъдеш жив.</p>
							<p>29. Но той, като искаше да се оправдае, рече на Иисуса: а кой е моят ближен?</p>
							<p>30. Отговори Иисус и каза: един човек слизаше от Йерусалим в Иерихон, и налетя на разбойници, които го съблякоха, изпонараниха го и си заминаха, като го оставиха полумъртъв.</p>
							<p>31. Случайно един свещеник слизаше по тоя път, и, като го видя, отмина.</p>
							<p>32. Също и един левит, като стигна до същото място, приближи се, погледна и отмина.</p>
							<p>33. Един пък самарянин, който пътуваше, дойде до него, видя го и се смили,</p>
							<p>34. и, като се приближи, превърза му раните, изливайки елей и вино; след това го качи на добичето си, откара го в страноприемницата и се погрижи за него.</p>
							<p>35. А на другия ден, като си заминаваше, извади два динария, даде на съдържателя и му рече: погрижи се за него; и, ако потрошиш нещо повече, навръщане аз ще ти заплатя.</p>
							<p>36. И тъй, кой от тези трима ти се вижда да е бил ближен на изпадналия в ръцете на разбойниците?</p>
							<p>37. Той отговори: оня, който му стори милост. Тогава Иисус му каза: иди и ти прави също така.</p>
							<p>38. И както вървяха. Той влезе в едно село; една жена, на име Марта, Го прие у дома си.</p>
							<p>39. Тя имаше сестра, на име Мария, която седна при нозете на Иисуса и слушаше речта Му.</p>
							<p>40. А Марта се улиса в голяма шетня и, като пристъпи, рече: Господи, небрежиш ли, дето сестра ми ме остави сама да шетам? Кажи й, прочее, да ми помогне.</p>
							<p>41. Иисус й отговори и рече: Марто, Марто, ти се грижиш и безпокоиш за много неща,</p>
							<p>42. а пък едно е само потребно. И Мария избра добрата част, която няма да й се отнеме.</p>
							<p><strong><a name="11"></a>ГЛАВА 11.</strong></p>
							<p>1. И когато Той беше на едно място и се молеше, след като свърши молитвата, един от Неговите ученици Му рече: Господи, научи ни да се молим, както и Йоан научи учениците си.</p>
							<p>2. А Той им рече: когато се молите, казвайте: Отче наш. Който си на небесата! Да се свети Твоето име; да дойде Твоето царство; да бъде Твоята воля, както на небето, тъй и на земята;</p>
							<p>3. насъщния ни хляб давай ни всеки ден;</p>
							<p>4. и прости нам греховете ни, защото и сами ние прощаваме на всеки наш длъжник; и не въведи нас в изкушение, но избави ни от лукавия.</p>
							<p>5. И каза им: да речем, че някой от вас има приятел, и отива при него посреднощ и му казва: приятелю, дай ми назаем три хляба,</p>
							<p>6. защото един приятел ми дойде от път, и нямам какво да му сложа;</p>
							<p>7. а оня отвътре му отговаря и казва: не ме безпокой, вратата са вече заключени, а децата ми с мене са в леглото; не мога да стана и ти дам, -</p>
							<p>8. казвам ви, ако и да не стане оня и не му даде затова, че му е приятел, но поради неговата безочливост ще стане и ще му даде, колкото иска.</p>
							<p>9. И Аз ви казвам: искайте и ще ви се даде; търсете, и ще намерите; хлопайте, и ще ви се отвори;</p>
							<p>10. защото всеки, който иска, получава, и който търси, намира, и на тогоз, който хлопа, ще се отвори.</p>
							<p>11. И кой баща от вас, ако син му поиска хляб, ще му даде камък? Или, око поиска риба, ще му даде змия вместо риба?</p>
							<p>12. Или, ако поиска яйце, ще му даде скорпия?</p>
							<p>13. И тъй, ако вие, бидейки лукави, умеете да давате добри деяния на чедата си, колко повече Отец Небесний ще даде Дух Светии на ония, които Му искат?</p>
							<p>14. Веднъж Той изгони един бяс, който беше ням; и когато бесът излезе, немият проговори; и народът се чудеше.</p>
							<p>15. А някои от тях казаха: Той изгонва бесовете чрез Веелзевула, бесовския княз.</p>
							<p>16. А други, изкушавайки Го, искаха Му личба от небето.</p>
							<p>17. Но Той, като им знаеше помислите, рече им: всяко царство, разделено на части една против друга, запустява, и дом, разделен на части една против друга, пропада;</p>
							<p>18. ако пък и сатаната се е разделил сам против себе си, как ще устои царството му? понеже казвате, че Аз чрез Веелзевула изгонвам бесовете.</p>
							<p>19. И ако Аз чрез Веелзевула изгонвам бесовете, синовете ви чрез кого ги изгонват? Затова те ще ви бъдат съдии.</p>
							<p>20. Ако пък Аз с пръста Божий изгонвам бесовете, то значи, дошло е до вас царството Божие.</p>
							<p>21. Когато силният отбраня с оръжие своя дом, тогава имотът му е в безопасност;</p>
							<p>22. когато пък някой по-силен от него го нападне и го победи, взима всичкото му оръжие, на което той се е надявал, и разделя плячката му.</p>
							<p>23. Който не е с Мене, той е против Мене; и който не събира с Мене, той разпилява.</p>
							<p>24. Когато нечистият дух излезе от човека, минава през безводни места, търсейки покой, и, като не намира, казва: ще се върна в къщата си, отдето излязох,</p>
							<p>25. и като дойде, намира я пометена • наредена;</p>
							<p>26. тогава отива и довежда други седем духа, по-зли от себе си, и като влязат, живеят там; и последното състояние на оня човек става по-лошо от първото.</p>
							<p>27. А когато Той говореше това, една жена издигна глас от народа и Му рече: блажена е утробата, която Те е носила, и гърдите, от които си сукал!</p>
							<p>28. А Той рече: да, но блажени са и тия, които слушат словото Божие и го пазят.</p>
							<p>29. Когато пък народът начена да се струпва, Той заговори: лукав е тоя род; търси личба, но личба няма да му се даде, освен личбата на пророк Йона;</p>
							<p>30. защото, както Йона беше личба за ниневийци, тъй и Син Човеческий ще бъде за тоя род.</p>
							<p>31. Южната царица ще се изправи на съд с човеците от тоя род и ще ги осъди, защото тя дойде от край-земя, за да чуе премъдростта Соломонова; а ето, тук има повече от Соломона.</p>
							<p>32. Ниневийци ще се изправят на съд с тоя род и ще го осъдят, защото те се покаяха от проповедта на Йона; а ето, тук има повече от Йона.</p>
							<p>33. Никой, кога запали светило, не го туря на скрито място, нито под крина, а на Светилник, за да виждат светлината ония, които влизат.</p>
							<p>34. Светило за тялото е окото; затова, кога твоето око бъде чисто, и цялото ти тяло ще бъде светло; а кога бъде лукаво, и тялото ти ще бъде тъмно;</p>
							<p>35. и тъй, гледай: светлината, що е в тебе, да не е тъмнина.</p>
							<p>36. Ако, прочее, тялото ти е цяло светло и няма ни една тъмна част, цялото ще бъде така светло, както кога светило те осветява със сияние.</p>
							<p>37. И когато Той говореше, един фарисеин Го помоли да обядва у него. Той отиде и седна на трапезата.</p>
							<p>38. А фарисеинът се почуди, като видя, че Той не си уми ръцете пред обеда.</p>
							<p>39. Но Господ му рече: сега вие, фарисеите, измивате чашата и паницата отвън, а пък вътрешността ви е пълна с грабеж и лукавство.</p>
							<p>40. Безумници, не Същият ли, Който сътвори външното, сътвори и вътрешното?</p>
							<p>41. Но давайте милостиня според силите си; тогава всичко у вас ще бъде чисто.</p>
							<p>42. Но горко вам, фарисеи, задето давате десятък от гьозум, седефче и от всякакъв зеленчук, а немарите за съда и любовта Божия: това трябваше да правите, и онова да не оставяте.</p>
							<p>43. Горко вам, фарисеи, задето обичате предни седалища в синагогите и поздрави по тържищата.</p>
							<p>44. Горко вам, книжници и фарисеи, лицемери, защото сте като гробове, които не личат, и по които човеците ходят, без да знаят.</p>
							<p>45. На това някой от законниците Му рече: Учителю, като говориш това. Ти и нас обиждаш.</p>
							<p>46. Но Той рече: и на вас, законниците, горко, задето товарите човеците с мъчни за носене бремена, а сами дори и с един пръст се не допирате до товарите.</p>
							<p>47. Горко вам, задето зидате гробници на пророците, които вашите бащи избиха,</p>
							<p>48. с това свидетелствувате за делата на бащите си и ги одобрявате, защото те избиха пророците, а вие им зидате гробници.</p>
							<p>49. Затова и Божията премъдрост рече: ще им пратя пророци и апостоли, и от тях ще убият и изгонят,</p>
							<p>50. за да се изиска от тоя род кръвта на всички пророци, проляна от създание мира,</p>
							<p>51. от кръвта на Авеля до кръвта на Захария, убит между жертвеника и храма. Да, казвам ви, ще се изиска от тоя род.</p>
							<p>52. Горко вам, законници, задето взехте ключа на познанието: сами не влязохте, и на влизащите попречихте.</p>
							<p>53. И когато Той им говореше това, книжниците и фарисеите почнаха силно да се ядосват и да изнудват от Него отговори за много неща,</p>
							<p>54. като Го дебнеха и гледаха да уловят нещо от устата Му, за да Го обвинят.</p>
							<p><strong><a name="12"></a>ГЛАВА 12.</strong></p>
							<p>1. Между това, когато се събра народ с десетки хиляди, тъй че се тъпчеха един други. Той заговори първом на учениците Си: пазете се от фарисейския квас, който е лицемерие.</p>
							<p>2. Няма нищо скрито, което да се не открие, и тайно, което да се не узнае;</p>
							<p>3. затова, каквото сте казали в тъмно, то ще се чуе на видело; и каквото сте казали на ухо в скривалищата, то ще бъде разгласено от покривите.</p>
							<p>4. А на вас, Моите приятели, казвам: не бойте се от тия, които убиват тялото и сетне не могат нищо повече да сторят;</p>
							<p>5. но ще ви покажа, от кого да се боите: бойте се от Оногова, Който след убиването има власт да хвърли в геената; да, казвам ви, от Него се бойте.</p>
							<p>6. Не пет ли врабчета се продават за два асария? И ни едно от тях не е забравено от Бога.</p>
							<p>7. А вам и космите на главата са всички преброени. И тъй, не бойте се: от много врабчета вие сте по-ценни.</p>
							<p>8. И казвам ви: всеки, който Мене признае пред човеците, и Син Човеческий ще признае него пред Божиите Ангели;</p>
							<p>9. а който се отрече от Мене пред човеците, той ще бъде отречен пред Божиите Ангели.</p>
							<p>10. И всекиму, който каже дума против Сина Човечески, ще бъде простено; а на оногова, който каже хула против Духа Светаго, няма да се прости.</p>
							<p>11. А кога ви заведат в синагогите и при началствата и властите, не се грижете, как или що да отговорите, или що да кажете;</p>
							<p>12. защото Дух Светии ще ви научи в същия час, какво трябва да кажете.</p>
							<p>13. Някой пък от народа Му рече: Учителю, кажи на брата ми, да раздели с мене наследството.</p>
							<p>14. А Той му рече: човече, кой Ме е поставил да ви съдя или деля?</p>
							<p>15. При това им рече: гледайте и се пазете от користолюбие, защото животът на човека не се състои е това да преумножава имотите си.</p>
							<p>16. И каза им притча, като рече: на един богат човек нивата се бе много обродила;</p>
							<p>17. и той размишляваше в себе си и казваше: какво да направя? няма де да събера плодовете си.</p>
							<p>18. И рече: това ще сторя: ще съборя житниците си и ще съградя по-големи, и ще събера там всичките си храни и благата си,</p>
							<p>19. и ще кажа на душата си: душо, имаш много блага, приготвени за много години: почивай, яж, пий, весели се.</p>
							<p>20. Но Бог му рече: безумнико, нощес ще ти поискат душата; а това, що си приготвил, кому ще остане?</p>
							<p>21. Тъй бива с тогава, който събира имане за себе си, а не богатее в Бога.</p>
							<p>22. И рече на учениците Си: затова ви казвам: не се грижете за душата си, какво да ядете, ни за тялото, какво да облечете:</p>
							<p>23. душата струва повече от храната, и тялото - от облеклото.</p>
							<p>24. Погледнете враните, че не сеят, нито жънат; те нямат ни скривалище, ни житница, и Бог ги храни; а колко сте вие по-ценни от птиците!</p>
							<p>25. Па и кой от вас, грижейки се, може да придаде на ръста си един лакът?</p>
							<p>26. И тъй, ако и най-малкото не можете направи, защо се грижите за другото?</p>
							<p>27. Погледнете криновете, как растат: не се трудят, нито предат; но казвам ви, че нито Соломон във всичката си слава не се е облякъл тъй, както всеки един от тях.</p>
							<p>28. И ако пък тревата на полето, която днес я има, а утре се хвърля в пещ. Бог тъй облича, то колко повече вас, маловерци!</p>
							<p>29. Затова и вие не търсете, какво да ядете, или какво да пиете, и не се загрижайте,</p>
							<p>30. защото всичко това търсят езичниците на света; а вашият Отец знае, че вие имате нужда от това;</p>
							<p>31. но вие търсете царството Божие, и всичко това ще ви се придаде.</p>
							<p>32. Не бой се, малко стадо! Понеже вашият Отец благоволи да ви даде царството.</p>
							<p>33. Продайте си имотите и дайте милостиня. Пригответе си кесии, които да не овехтяват, съкровище на небесата, което да се не изчерпя, където крадец не приближава, и което молец не поврежда;</p>
							<p>34. защото, дето е съкровището ви, там ще бъде и сърцето ви.</p>
							<p>35. Да бъде кръстът ви препасан, и светилниците ви запалени;</p>
							<p>36. и вие ще приличате на ония човеци, които очакват господаря си, кога ще се върне от сватба, за да му отворят веднага, щом дойде и почука.</p>
							<p>37. Блазе на ония слуги, чийто господар ги намери будни, кога си дойде; истина ви казвам, той ще се препаше, и ще ги тури да седнат, и като пристъпи, ще им служи.</p>
							<p>38. И ако дойде на втора стража, и на трета стража дойде, и ги намери тъй, блазе на тия слуги.</p>
							<p>39. Знайте и това, че, ако стопанинът на къщата знаеше, в кой час ще дойде крадецът, той щеше да стои буден и нямаше да остави да му подкопаят къщата.</p>
							<p>40. Бъдете, прочее, и вие готови, понеже, в който час не мислите, ще дойде Син Човеческий.</p>
							<p>41. Тогава Петър Му рече: Господи, за нас ли казваш тая притча, или за всички?</p>
							<p>42. А Господ рече: кой ли е оня верен и благоразумен домакин, когото господарят му е поставил над слугите си, за да им раздава навреме уречената храна?</p>
							<p>43. Блазе на оня слуга, чийто господар, кога дойде, го намери, че постъпва тъй;</p>
							<p>44. истина ви казвам, че той ще постави него над целия си имот.</p>
							<p>45. Ако пък оня слуга каже в сърцето си; скоро няма да дойде господарят ми, н почне да бие слуги и слугини, да яде и да пие, и да се напива, -</p>
							<p>46. господарят на тоя слуга ще дойде в ден, в който не очаква, и в час, който не знае, и ще го отдели и подложи на еднаква участ с неверните.</p>
							<p>47. А оня слуга, който е знаял волята на господаря си, и не е бил готов, и не е постъпвал по волята му, ще бъде бит много;</p>
							<p>48. който пък не е знаял м е направил нещо достойно за наказание, ще бъде бит малко. И от всекиго, комуто е много дадено, много и ще се иска, и комуто много е поверено, от него повече ще се изисква.</p>
							<p>49. Огън дойдох да туря на земята, и колко бих желал да беше вече пламнал!</p>
							<p>50. С кръщение трябва да се кръстя; и колко Ми е мъка, докато се свърши това!</p>
							<p>51. Мислите, че дойдох мир да дам на земята? Не, казвам ви, а - раздяла;</p>
							<p>52. защото отсега петима в една къща ще бъдат разделени, трима против двама, и двама против трима;</p>
							<p>53. баща ще бъде против син, и син против баща; майка против дъщеря, и дъщеря против майка; свекърва против снаха си, и снаха против свекърва си.</p>
							<p>54. Заговори и към народа: кога видите облак да се дига от запад, тоз час казвате: дъжд ще вали; тъй и бива;</p>
							<p>55. а кога видите да духа южен вятър, казвате: жега ще бъде; и бива.</p>
							<p>56. Лицемерни, лицето на земята и небето умеете да разпознавате, а това време как не узнавате?</p>
							<p>57. А защо и сами от себе си не съдите, що е право?</p>
							<p>58. Кога отиваш с противника си при началството, постарай се по пътя да се освободиш от него, за да те не откара при съдията, и съдията да те не предаде на мъчител, а мъчителят да те не хвърли в тъмница;</p>
							<p>59. казвам ти: няма да излезеш оттам, докле не върнеш и последната стотинка.</p>
							<p><strong><a name="13"></a>ГЛАВА 13.</strong></p>
							<p>1. В същото време дойдоха някои и Му разказаха за галилейците, на които кръвта Пилат смесил с жертвите им.</p>
							<p>2. Иисус им отговори и рече: мислите ли, че тия галилейци бяха по-грешни от всички галилейци, че тъй пострадаха?</p>
							<p>3. Не, казвам ви; но, ако се не покаете, всички тъй ще загинете.</p>
							<p>4. Или мислите, че ония осемнайсет души, върху които падна Силоамската кула и ги изби, бяха по-виновни от всички живеещи в Йерусалим?</p>
							<p>5. Не, казвам ви; но, ако се не покаете, всички тъй ще загинете.</p>
							<p>6. И каза тая притча: някой си имаше в лозето си посадена смоковница, и дойде да търси на нея плод, но не намери;</p>
							<p>7. и рече на лозаря: ето, три години дохождам да търся плод на тая смоковница, и не намирам; отсечи я: защо само да изтощава земята?</p>
							<p>8. Но той му отговори и рече: господарю, остави я и тая година, докато я обкопая и насипя с тор,</p>
							<p>9. и ако даде плод, добре; ако ли пък не, на следната година ще я отсечеш.</p>
							<p>10. В една от синагогите Той поучаваше в събота;</p>
							<p>11. и ето една жена с немощен дух от осемнайсет години; тя беше прегърбена и не можеше никак да се изправи.</p>
							<p>12. Като я видя Иисус, повика я и рече и: жено, освобождаваш се от недъга си!</p>
							<p>13. И сложи ръцете Си върху нея; и тя веднага се изправи и славеше Бога.</p>
							<p>14. При това началникът на синагогата, негодувайки, задето Иисус в събота изцери, заговори и рече на народа: шест дена има, през които трябва да се работи; в тях дохождайте и се лекувайте, а не в съботен ден.</p>
							<p>15. Господ му отговори и рече: лицемерецо, не отвързва ли всеки от вас вола си или осела си от яслите в събота, и не води ли да го пои?</p>
							<p>16. А тая дъщеря Авраамова, която сатаната е свързал, ето вече осемнайсет години, не биваше ли да се освободи от тия връзки в съботен ден?</p>
							<p>17. И когато Той говореше това, всички, които бяха против Него, изпитваха срам; а целият народ се радваше за всички славни дела, вършени от Него.</p>
							<p>18. А Той рече: на какво е подобно царството Божие, и на какво да го оприлича?</p>
							<p>19. Прилича на синапово зърно, което човек взе и посея в градината си; то израсна и стана голямо дърво, та небесните птици си виеха гнезда в клоните му.</p>
							<p>20. И пак рече: на какво да оприлича царството Божие?</p>
							<p>21. Прилича на квас, що го взе жена и тури в три мери брашно, докле възкисна всичкото.</p>
							<p>22. И минаваше през градове и села, като поучаваше и отиваше към Йерусалим.</p>
							<p>23. А някой Му рече: Господи, малцина ли са, които се спасяват? Той им рече:</p>
							<p>24. подвизавайте се да влезете през тесните врата; защото, казвам ви, мнозина ще поискат да влязат, и не ще смогнат.</p>
							<p>25. След като стопанинът на къщата стане и затвори вратата, а вие, останали отвън, почнете да хлопате на вратата и да викате: Господи, Господи, отвори ни! и когато Той ви отвори и рече: не ви зная откъде сте. -</p>
							<p>26. тогава ще почнете да казвате: ядохме и пихме пред Тебе, и по нашите улици Ти поучаваше.</p>
							<p>27. И Той ще рече: казвам ви, не ви зная откъде сте; махнете се от Мене всички, които вършите неправда.</p>
							<p>28. Там ще бъде плач и скърцане със зъби, кога видите Авраама, Исаака и Иакова и всички пророци в царството Божие, а себе си изгонвани навън.</p>
							<p>29. И ще дойдат от изток и запад, и север и юг, и ще насядат на трапеза в царството Божие.</p>
							<p>30. И ето, има последни, които ще бъдат първи, и има първи, които ще бъдат последни.</p>
							<p>31. В същия ден дойдоха някои фарисеи и Му казаха: излез и замини оттук, защото Ирод иска да Те убие.</p>
							<p>32. И рече им: идете и кажете на тая лисица: ето, изгонвам бесове, и изцерявам днес и утре, и на третия ден ще свърша;</p>
							<p>33. но Аз трябва да вървя днес, утре и други ден, защото не бива пророк да загине вън от Йерусалим.</p>
							<p>34. Иерусалиме, Иерусалиме, който избиваш пророците и с камъни убиваш пратените при тебе! Колко пъти съм искал да събера чедата ти, както кокошка събира пилците си под крилете, и не рачихте!</p>
							<p>35. Ето, оставя се вам домът ви пуст. И казвам ви, че няма да Ме видите, докле не дойде време да кажете: благословен Идещият в име Господне!</p>
							<p><strong><a name="14"></a>ГЛАВА 14.</strong></p>
							<p>1. Когато един съботен ден Той дойде в къщата на едного от фарисейските началници да яде хляб, ония, които бяха там, Го наблюдаваха;</p>
							<p>2. и ето, застана пред Него един човек, болен от красник.</p>
							<p>3. Иисус продума на законниците и фарисеите и рече: позволено ли е да се лекува в събота?</p>
							<p>4. Те мълчаха. И като хвана болния, изцери го и отпрати.</p>
							<p>5. След това им рече: кой от вас, ако осел или вол му падне в кладенец, няма веднага да го извади и в съботен ден?</p>
							<p>6. И не можаха да Му отговорят на това.</p>
							<p>7. А като забелязваше, как поканените избираха първите места, каза им притча:</p>
							<p>8. кога те покани някой на сватба, не сядай на предно място, да не би някой между поканените от него да бъде по-почетен от тебе,</p>
							<p>9. и да не би тоя, който е поканил тебе и него, дойде и ти каже: отстъпи на тогова място; и тогава ще отидеш засрамен да заемеш последното място.</p>
							<p>10. Но, кога бъдеш поканен, иди и седни на последното място, та тоя, който те е поканил, като дойде, да ти каже: друже, премести се по-горе; тогава ще ти бъде чест пред насядалите с тебе;</p>
							<p>11. защото всеки, който превъзнася себе си, ще бъде унизен; а който се смирява, ще бъде въздигнат.</p>
							<p>12. А и на тогова, който Го бе поканил, рече: кога даваш обяд или вечеря, не кани приятелите си, нито братята си, нито роднините си, нито богати съседи, да не би да те поканят и те някога, и да получиш отплата.</p>
							<p>13. Но, кога даваш гощавка, кани бедни, маломощни, хроми, слепи,</p>
							<p>14. и ще бъдеш блажен, задето те не могат да ти се отплатят, понеже ще ти бъде отплатено, кога възкръснат праведните.</p>
							<p>15. Като чу това един от насядалите с Него на трапезата, рече Му: блажен е, който ще яде хляб в царството Божие!</p>
							<p>16. А Той му отвърна: един човек приготви голяма вечеря и покани мнозина;</p>
							<p>17. и в часа за вечеря изпрати слугата си да каже на поканените: дойдете, понеже всичко е вече готово.</p>
							<p>18. И почнаха всички като сговорени да се извиняват. Първият му рече: купих си нива и ще трябва да отида да я видя; моля те, извини ме.</p>
							<p>19. Другият рече: купих си пет рала волове и отивам да ги опитам; моля те, извини ме.</p>
							<p>20. Третият рече: ожених се, и затова не мога да дойда.</p>
							<p>21. И като се върна, слугата обади това на господаря си. Тогава стопанинът на къщата се разсърди и рече на слугата си: излез по-скоро по стъгдите и улиците на града и доведи тук бедните, маломощните, хромите и слепите.</p>
							<p>22. И рече слугата: господарю, извършено е, както заповяда, и още място има.</p>
							<p>23. И рече господарят на слугата: излез по друмища и плетища, и, колкото намериш, накарай ги да влязат, за да се напълни къщата ми.</p>
							<p>24. Защото, казвам ви: никой от поканените няма да вкуси от вечерята ми. Понеже мнозина са звани, а малцина - избрани.</p>
							<p>25. С Него вървеше множество народ, а Той се обърна и им рече:</p>
							<p>26. ако някой дохожда при Мене, и не намрази баща си и майка си, жена си и децата си, братята и сестрите си, та дори и самия си живот, той не може да бъде Мой ученик;</p>
							<p>27. и който не носи кръста си, а върви след Мене, не може да бъде Мой ученик.</p>
							<p>28. Защото кой от вас, кога иска да съгради кула, не ще седне първом да пресметне разноските, дали има, каквото е нужно за доизкарването и,</p>
							<p>29. та, кога тури основите и не може да я доизкара, да не би някак да почнат да му се смеят всички, които гледат,</p>
							<p>30. и да казват: тоя човек почна да строи, и не можа да доизкара?</p>
							<p>31. Или кой цар, отивайки на война срещу друг цар, не ще седне да се посъветва първом, дали може с десет хиляди да противостои на оногова, който иде срещу него с двайсет хиляди?</p>
							<p>32. Инак, докато е онзи още далеч, той ще проводи при него пратеници да моли за мир</p>
							<p>33. Тъй, прочее, всеки от вас, който се не отрече от всичко, що има, не може да бъде Мой ученик.</p>
							<p>34. Солта е добро нещо: но, ако солта изгуби сила, с какво ще бъде подправена?</p>
							<p>35. Нито за земя, нито за тор е годна; изхвърлят я навън. Който има уши да слуша, нека слуша!</p>
							<p><strong><a name="15"></a>ГЛАВА 15.</strong></p>
							<p>1. Приближаваха се при Него всички митари и грешници да Го слушат.</p>
							<p>2. А фарисеите и книжниците роптаеха и казваха: Той приема грешници и яде с тях.</p>
							<p>3. Но Иисус им каза тая притча:</p>
							<p>4. кой от вас, имайки сто овци, като изгуби една от тях, не оставя деветдесетте и девет в пустинята и не тръгва подир загубената, докле я намери?</p>
							<p>5. А като я намери, вдига я на раменете си радостен;</p>
							<p>6. и като дойде дома, свиква приятели и съседи и им казва: порадвайте се с мене, защото си намерих загубената овца.</p>
							<p>7. Казвам ви, че тъй и на небесата повече радост ще има за един каещ; се грешник, нежели за деветдесет и девет праведници, които нямат нужда от покаяние.</p>
							<p>8. Или коя жена, имайки десет драхми, ако изгуби една, не запаля светило и не помита къщата и търси грижливо, докле я намери?</p>
							<p>9. А като я намери, свиква приятелки и съседки и казва: порадвайте се с мене, защото намерих изгубената драхма.</p>
							<p>10. Такава радост, казвам ви, бива пред Ангелите Божии и за един каещ се грешник.</p>
							<p>11. И още каза: един човек имаше двама сина;</p>
							<p>12. и по-младият от тях рече на баща си: татко, дай ми дела, който ми се пада от имота. И бащата им раздели имота.</p>
							<p>13. Не след много дни, младият син, като събра всичко, отиде в далечна страна, и там прахоса имота си, като живееше разпътно.</p>
							<p>14. А след като той разпиля всичко, настана голям глад в оная страна, и той изпадна в нужда;</p>
							<p>15. и отиде та се пристави у едного от жителите на оная страна, а тоя го прати по земите си да пасе свини;</p>
							<p>16. и той бе петимен да напълни корема си с рожкове, що свините ядяха, но никой не му даваше.</p>
							<p>17. А като дойде в себе си, рече; колко наемници у баща ми имат в изобилие хляб, пък аз от глад умирам!</p>
							<p>18. Ще стана и ще отида при баща си и ще му река: татко, съгреших против небето и пред тебе,</p>
							<p>19. и не съм вече достоен да се нарека твой син; направи ме като един от наемниците си.</p>
							<p>20. И стана, та отиде при баща си. И когато беше още далеч, видя го баща му, и му домиля; и като се затече, хвърли се на шията му и го обцелува.</p>
							<p>21. А синът му рече: татко, съгреших против небето и пред тебе, и не съм вече достоен да се нарека твой син.</p>
							<p>22. А бащата рече на слугите си: изнесете най-хубавата премяна и го облечете, и дайте пръстен на ръката му и обуща на нозете;</p>
							<p>23. па докарайте и заколете угоеното теле: нека ядем и се веселим,</p>
							<p>24. защото тоя мой син мъртъв беше, и оживя, изгубен беше и се намери. И взеха да се веселят.</p>
							<p>25. А по-старият му син беше на нива; и на връщане, като наближи до къщи, чу песни и игри;</p>
							<p>26. и като повика едного от слугите, попита: що е това?</p>
							<p>27. Той му рече: брат ти си дойде, и баща ти закла угоеното теле, защото го прие здрав.</p>
							<p>28. Той се разсърди, и не искаше да влезе. А баща му излезе и го канеше.</p>
							<p>29. Но той отговори на баща си и рече: ето, аз толкова години ти служа, и ни веднъж твоя заповед не престъпих; и мене никога дори козле не си дал, за да се повеселя с приятелите си;</p>
							<p>30. а като дойде тоя ти син, който прахоса имота ти с блудници, за него ти закла угоеното теле.</p>
							<p>31. А той му рече: чедо, ти си винаги с мене, и всичко мое е твое;</p>
							<p>32. а трябваше да се зарадваме и развеселим затова, че тоя ти брат мъртъв беше, и оживя, изгубен беше, и се намери.</p>
							<p><strong><a name="16"></a>ГЛАВА 16.</strong></p>
							<p>1. А каза и на учениците Си: един човек беше богат и имаше пристойник, за когото му бе донесено, че разпилява имота му;</p>
							<p>2. и като го повика, рече му: какво е това, що чувам за тебе? Дай сметка за пристойничеството си, защото не ще можеш вече да бъдеш пристойник.</p>
							<p>3. Тогава пристойникът си рече: що да сторя? Господарят ми отнима от мене пристойничеството; да копая, не мога; да прося, срамувам се;</p>
							<p>4. сетих се, що да сторя, за да ме приемат в къщите си, когато бъда отстранен от пристойничеството.</p>
							<p>5. И като повика длъжниците на господаря си, всекиго поотделно, рече на първия: колко дължиш на господаря ми?</p>
							<p>6. Той отговори: сто мери масло. И рече му: вземи си разписката, седни и бърже напиши: петдесет.</p>
							<p>7. После рече другиму: а ти колко дължиш? Той отговори: сто крини пшеница. И му рече: вземи разписката си и напиши: осемдесет.</p>
							<p>8. И господарят похвали неверния пристойник, задето постъпил досетливо; защото синовете на тоя век в своя род са по-досетливи от синовете на светлината.</p>
							<p>9. И Аз ви казвам: придобийте си приятели с неправедно богатство, та, кога осиромашеете, те да ви приемат във вечните живелища.</p>
							<p>10. Верният в най-малкото е верен и в многото, а несправедливият в най-малкото е несправедлив и в многото.</p>
							<p>11. И тъй, ако в неправедното богатство не бяхте верни, кой ще ви повери истинското?</p>
							<p>12. И ако в чуждото не бяхте верни, кой ще ви даде вашето?</p>
							<p>13. Никой слуга не може да слугува на двама господари, защото или единия ще намрази, а другия ще обикне; или на единия ще угоди, а другия ще презре. Не можете да служите на Бога и на мамона.</p>
							<p>14. Всичко това слушаха и фарисеите, които бяха сребролюбци, и Му се подсмиваха.</p>
							<p>15. Той им рече; вие представяте себе си за праведни пред човеците, но Бог знае вашите сърца; защото, което е високо у човеците, то е мерзост пред Бога.</p>
							<p>16. Законът и пророците бяха до Йоана: оттогава се благовествува царството Божие, и всеки насиля да влезе в него.</p>
							<p>17. Но по-лесно е небе и земя да премине, нежели една чертица от Закона да пропадне.</p>
							<p>18. Всеки, който напуска жена си, и се жени за друга, прелюбодействува, и всеки, който се жени за напусната от мъж, прелюбодействува.</p>
							<p>19. Някой си човек беше богат, обличаше се в багреница и висок и всеки ден пируваше бляскаво.</p>
							<p>20. Имаше тъй също един сиромах, на име Лазар, който струпав лежеше при вратата му</p>
							<p>21. и петимен беше да се нахрани от трохите, що падаха от трапезата на богаташа, и псетата прихождаха, та ближеха струпите му.</p>
							<p>22. Умря сиромахът, и занесоха го Ангелите в лоното Авраамово; умря и богаташът, и го погребаха;</p>
							<p>23. и в ада, когато беше на мъки, подигна очите си, видя Авраама отдалеч и Лазаря в лоното му</p>
							<p>24. и, като извика, рече: отче Аврааме, смили се над мене, и прати Лазаря да намокри края на пръста си във вода и да ми разхлади езика, защото се мъча в тоя пламък.</p>
							<p>25. Авраам пък рече: чедо, спомни си, че ти получи вече доброто си приживе, а Лазар - злото: сега пък той тук се утешава, а ти се мъчиш;</p>
							<p>26. па освен това между нас и вас зее голяма пропаст, та ония, които искат да преминат оттук при вас, да не могат, тъй също и оттам към нас да не преминават.</p>
							<p>27. А той рече: моля ти се тогава, отче, прати го в бащината ми къща,</p>
							<p>28. защото имам петима братя, та да им засвидетелствува, за да не дойдат и те в това място на мъката.</p>
							<p>29. Авраам му рече: имат Моисея и пророците: нека ги слушат.</p>
							<p>30. А той рече: не, отче Аврааме, но ако някой от мъртвите отиде при тях, ще се по-каят.</p>
							<p>31. Тогава Авраам му рече: ако Моисея и пророците не слушат, то и да възкръсне някой от мъртвите, няма да се убедят.</p>
							<p><strong><a name="17"></a>ГЛАВА 17.</strong></p>
							<p>1. Рече Иисус на учениците Си: не е възможно да не дойдат съблазни, ала горко ономува, чрез когото дохождат:</p>
							<p>2. за него е по-добре, ако му надянат воденичен камък на шията и го хвърлят в морето, нежели да съблазни едного от тия, малките.</p>
							<p>3. Бъдете внимателни към себе си. Ако съгреши против тебе брат ти, смъмри го и, ако се покае, прости му;</p>
							<p>4. и ако седем пъти на ден съгреши против тебе и седем пъти на ден се обърне към тебе и каже: кая се - прости му.</p>
							<p>5. И рекоха апостолите Господу: усили у нас вярата.</p>
							<p>6. А Господ рече: да имахте вяра колкото синапено зърно, щяхте да кажете на тая черница: изтръгни се и се пресади в морето, и тя би ви послушала.</p>
							<p>7. Кой от вас, кога се завърне от полето негов слуга, орач или овчар, веднага ще му рече: върви, седни на трапезата;</p>
							<p>8. няма ли да му рече: приготви ми да вечерям, препаши се и ми шетай, докле ям и пия, а после ти ще ядеш и пиеш?</p>
							<p>9. Нима ще благодари той на оня слуга, задето е изпълнил заповедта? Не мисля.</p>
							<p>10. Тъй и вие, кога изпълните всичко вам заповядано, казвайте: ние сме слуги негодни, защото извършихме, що бяхме длъжни да извършим.</p>
							<p>11. Като отиваше за Йерусалим, Той минуваше между Самария и Галилея.</p>
							<p>12. И когато влизаше в едно село, срещнаха Го десет души прокажени, които се спряха отдалеч</p>
							<p>13. и с висок глас викаха: Иисусе Наставниче, помилуй ни!</p>
							<p>14. Когато ги видя, рече им: идете, покажете се на свещениците. И когато отиваха, очистиха се.</p>
							<p>15. А един от тях, като видя, че е изцерен, върна се, прославяйки Бога с висок глас,</p>
							<p>16. и падна ничком пред нозете Му, като Му благодареше: и той беше. самарянин.</p>
							<p>17. Тогава Иисус продума и рече: нали десетимата се очистиха? а де са деветте?</p>
							<p>18. Как не се намериха и други да се върнат, за да въздадат Богу слава, освен тоя другородец?</p>
							<p>19. И му рече: стани, иди си: твоята вяра те спаси.</p>
							<p>20. А попитан от фарисеите, кога ще дойде царството Божие, отговори им: царството Божие няма да дойде забелязано,</p>
							<p>21. и няма да кажат: ето, тук е, или: на, там е. Понеже ето, царството Божие вътре във вас е.</p>
							<p>22. И каза на учениците: ще дойдат дни, когато ще пожелаете да видите поне един от дните на Сина Човечески, и няма да видите;</p>
							<p>23. и ще ви кажат: ето, тук е, или: на, там е, - не ходете и не дирете;</p>
							<p>24. понеже, както светкавица, кога блесне от единия край на небето, свети до другия край на небето, тъй ще бъде и Син Човеческий в Своя ден.</p>
							<p>25. Но по-напред Той трябва много да пострада и да бъде отхвърлен от тоя род.</p>
							<p>26. И както беше в Ноеви дни, тъй ще бъде и в дните на Сина Човечески:</p>
							<p>27. ядяха, пиеха, женеха се, мъжеха се до оня ден, в който Ной влезе в ковчега, и дойде потопът, та погуби всички.</p>
							<p>28. Също тъй, както беше и в Лотови дни: ядяха, пиеха, купуваха, продаваха, садяха, градяха;</p>
							<p>29. но, в който ден Лот излезе из Содом, от небето заваля огън и жупел и погуби всички;</p>
							<p>30. тъй ще бъде и в оня ден, кога се яви Син Човеческий.</p>
							<p>31. В оня ден, който бъде на покрива, а нещата му вкъщи, той да не слиза да ги взима; и който бъде на полето, тъй също да се не обръща назад.</p>
							<p>32. Спомняйте си Лотовата жена.</p>
							<p>33. Който поиска да спаси душата си, ще я погуби; а който я погуби, ще я оживи.</p>
							<p>34. Казвам ви: в нея нощ ще бъдат двама на една постелка: единия ще вземат, а другия ще оставят;</p>
							<p>35. две жени ще мелят заедно: едната ще вземат, а другата ще оставят;</p>
							<p>36. двама ще бъдат на нива: единия ще вземат, а другия ще оставят.</p>
							<p>37. На това Му рекоха: де, Господи? А Той им рече: дето бъде тялото, там ще се съберат и орлите.</p>
							<p><strong><a name="18"></a>ГЛАВА 18.</strong></p>
							<p>1. Каза им и притча за това, че трябва винаги да се молят и да не падат духом,</p>
							<p>2. като рече: в един град имаше съдия, който ни от Бога се боеше, нито от човеци се срамуваше.</p>
							<p>3. В същия град имаше една вдовица, и тя дохождаше при него и казваше: защити ме от противника ми.</p>
							<p>4. Но той дълго време не рачи. А сетне рече си сам: макар и от Бога да се не боя и от човеци да се не срамувам,</p>
							<p>5. но, понеже тая вдовица ми не дава мира, ще я защитя, та да не дохожда вече да ми додява.</p>
							<p>6. И рече Господ: чуйте, що казва неправедният съдия!</p>
							<p>7. Та Бог ли няма да защити избраниците Си, които викат към Него денем и нощем, макар и да забавя да ги защити?</p>
							<p>8. Казвам ви, ще ги защити наскоро. Но Син Човеческий, кога дойде, ще намери ли вяра на земята?</p>
							<p>9. Също и на ония, които бяха убедени в себе си, че са праведни, и презираха другите, каза следната притча:</p>
							<p>10. двама човека влязоха в храма да се помолят: единият фарисеин, а другият митар.</p>
							<p>11. Фарисеинът, като застана, молеше се в себе си тъй: Боже, благодаря Ти, че не съм като другите човеци, грабители, неправедници, прелюбодейци, или като тоя митар:</p>
							<p>12. постя два пъти в седмица, давам десятък от всичко, що придобивам.</p>
							<p>13. А митарят, като стоеше надалеч, не смееше дори да подигне очи към небето; но удряше се в гърди и казваше: Боже, бъди милостив към мене грешника!</p>
							<p>14. Казвам ви, че тоя отиде у дома си оправдан повече, отколкото оня; понеже всеки, който превъзнася себе си, ще бъде унизен; а който се смирява, ще бъде въздигнат.</p>
							<p>15. Донасяха при Него и младенци, за да се докосне до тях; а учениците, като видяха това, забраниха им.</p>
							<p>16. Но Иисус, като повика младенците, рече: оставете децата да дохождат при Мене и не им пречете, защото на такива е царството Божие.</p>
							<p>17. Истина ви казвам: който не приеме царството Божие като дете, няма да влезе в него.</p>
							<p>18. И някой си началник Го попита: Учителю благий, какво да сторя, за да наследя живот вечен?</p>
							<p>19. А Иисус му рече: защо Ме наричаш благ? Никой не е благ, освен един Бог;</p>
							<p>20. знаеш заповедите: не прелюбодействувай, не убивай, не кради, не лъжесвидетелствувай, почитай баща си и майка си.</p>
							<p>21. А той рече: всичко това съм опазил от младини.</p>
							<p>22. Като чу това, Иисус му каза: още едно ти не достига: всичко, що имаш, продай и раздай на сиромаси, и ще имаш съкровище на небето, па дойди и върви след Мене.</p>
							<p>23. А той, като чу това, натъжи се, защото беше твърде богат.</p>
							<p>24. Като видя, че той се натъжи, Иисус рече: колко мъчно ще влязат в царството Божие ония, които имат богатство!</p>
							<p>25. Защото по-лесно е камила да мине през иглени уши, нежели богат да влезе в царството Божие.</p>
							<p>26. Които чуха това, рекоха: а кой може да се спаси?</p>
							<p>27. Но Той рече: невъзможното за човеците е възможно за Бога.</p>
							<p>28. Петър пък каза: ето, ние оставихме всичко и Те последвахме.</p>
							<p>29. Той им рече: истина ви казвам: няма никой, който да е оставил къща, или родители, или братя, или сестри, или жена, или деца, заради царството Божие,</p>
							<p>30. и да не е получил много повече в сегашно време, па и в идещия век живот вечен.</p>
							<p>31. И като взе със Себе Си дванайсетте, рече им: ето, възлизаме за Йерусалим, и ще се извърши на Сина Човечески всичко, писано чрез пророците:</p>
							<p>32. понеже ще Го предадат на езичниците и ще се поругаят над Него, ще Го оскърбят и оплюят,</p>
							<p>33. ще Го бичуват и убият; и на третия ден ще възкръсне.</p>
							<p>34. Но те нищо от това не разумяха; тия думи за тях бяха потайни, и те не разбираха казаното.</p>
							<p>35. А когато Той се приближаваше до Иерихон, един слепец седеше край пътя и просеше;</p>
							<p>36. и като чу да минава край него народ, попита: какво е това?</p>
							<p>37. Обадиха му, че Иисус Назорей минава.</p>
							<p>38. Тогава той завика и каза: Иисусе, Сине Давидов, помилуй ме!</p>
							<p>39. Тия, които вървяха напред, смъмраха го, за да мълчи; но той още по-високо викаше: Сине Давидов, помилуй ме!</p>
							<p>40. Иисус се спря и заповяда да Му го доведат. И когато оня се приближи до Него, попита го:</p>
							<p>41. какво искаш да ти сторя? Той рече: Господи, да прогледам.</p>
							<p>42. Иисус му рече: прогледай! твоята вяра те спаси.</p>
							<p>43. И той веднага прогледа и тръгна след Него, славейки Бога. И целият народ, като видя това, въздаде Богу хвала.</p>
							<p><strong><a name="19"></a>ГЛАВА 19.</strong></p>
							<p>1. След това Иисус влезе в Иерихон и минаваше през него.</p>
							<p>2. И ето, някой си, на име Закхей, който беше началник на митарите и богат човек,</p>
							<p>3. искаше да види Ииеуса, кой е Той, ала не можеше от народа, защото беше малък на ръст;</p>
							<p>4. и като се затече напред, покачи се на една смоковница, за да Го види, защото щеше да мине оттам.</p>
							<p>5. Иисус, като дойде на това място, погледна нагоре, видя го и му каза: Закхее, слез по-скоро, защото днес трябва да бъда у дома ти.</p>
							<p>6. И той бързо слезе и Го прие с радост.</p>
							<p>7. И всички, като видяха това, зароптаха и казваха: отби се при грешен човек.</p>
							<p>8. А Закхей застана и рече Господу: ето, половината от имота си, Господи, давам на сиромаси и, ако от някого нещо съм взел несправедливо, ще отплатя четворно.</p>
							<p>9. Тогава Иисус рече за него: днес стана спасение на тоя дом, защото и този е син на Авраама,</p>
							<p>10. понеже Син Човеческий дойде да подири и да спаси погиналото.</p>
							<p>11. А когато те слушаха това, прибави една притча, понеже Той беше близо до Йерусалим, и те мислеха, че тозчас ще се открие царството Божие, -</p>
							<p>12. и рече: някой си благороден човек заминаваше за далечна страна, да получи за себе си царство и да се върне;</p>
							<p>13. и като повика десет свои слуги, даде им десет мини и им рече: търгувайте, докле се завърна.</p>
							<p>14. Но гражданите му го мразеха, и изпратиха след него пратеници, като казаха: не искаме той да царува над нас.</p>
							<p>15. И когато се той завърна, след като прие царството, каза да му повикат ония слуги, на които бе дал парите, за да узнае, кой какво е припечелил.</p>
							<p>16. Дойде първият и рече: господари, твоята мина припечели десет мини.</p>
							<p>17. И му рече: хубаво, добри рабе; задето ти беше верен в твърде малко, бъди властник на десет града.</p>
							<p>18. Дойде вторият и рече: господарю, твоята мина принесе пет мини.</p>
							<p>19. Рече и на тогова: и ти бъде над пет града.</p>
							<p>20. Дойде и друг и рече: господари, ето твоята мина, която пазех в кърпа,</p>
							<p>21. понеже се боях от тебе, защото ти си жесток човек: взимаш, което не си турил, и жънеш, което не си посеял.</p>
							<p>22. Господарят му рече: с твоите уста ще те съдя, лукави рабе: ти знаеше, че съм жесток човек, взимам, което не съм турил, и жъна, което не съм посеял;</p>
							<p>23. тогава, защо не даде парите ми в банката, та аз, като дойда, да ги получа с лихва?</p>
							<p>24. И рече на присъствуващите: вземете от него мината и я дайте на тогова, който има десет мини.</p>
							<p>25. (И му рекоха: господарю, той има десет мини!)</p>
							<p>26. Защото, казвам ви, всекиму, който има, ще се даде, а от оногова, който няма, ще се отнеме и това, що има;</p>
							<p>27. а ония мои врагове, които не искаха да царувам над тях, доведете тук и посечете пред мен.</p>
							<p>28. Като каза това. Той тръгна по-нататьк, възлизайки за Йерусалим.</p>
							<p>29. И когато наближи до Витфагия и Виталия, до планината, наречена Елеонска, изпрати двама Свои ученици</p>
							<p>30. и им рече: идете в отсрещното село; като влезете в него, ще намерите едно вързано осле, което никой човек никога не е възсядал; отвържете го и докарайте.</p>
							<p>31. И ако някой ви попита: защо го отвързвате? кажете му тъй: то е потребно Господу.</p>
							<p>32. Изпратените отидоха и намериха, както им бе рекъл.</p>
							<p>33. А когато отвързваха ослето, стопаните му им рекоха: защо отвързвате ослето?</p>
							<p>34. Те отговориха: то е потребно Господу.</p>
							<p>35. И го докараха при Иисуса; и като намятаха дрехите си на ослето, качиха Иисуса.</p>
							<p>36. И когато минаваше Той, постилаха дрехите си по пътя.</p>
							<p>37. А когато наближаваше вече да превали Елеонската планина, цялото множество ученици, възрадвани, почнаха велегласно да славят Бога за всички чудеса, каквито бяха видели,</p>
							<p>38. като казваха: благословен Царят, Който иде в име Господне! Мир на небето и слава във висините!</p>
							<p>39. И някои фарисеи измежду народа Му рекоха: Учителю, запрети на учениците Си.</p>
							<p>40. Но Той им отговори и рече: казвам ви, че, ако тия млъкнат, камъните ще завикат.</p>
							<p>41. И когато се приближи и видя града, заплака за него</p>
							<p>42. и рече: да беше и ти узнал поне в този твой ден, какво служи за твой мир! Но сега това е скрито от очите ти,</p>
							<p>43. понеже ще настанат за тебе дни, и враговете ти ще те обиколят с окопи и ще те окръжат, и ще те стеснят отвред,</p>
							<p>44. и ще съсипят тебе и децата ти в тебе, и няма да оставят в тебе камък на камък, понеже ти не узна времето, когато беше посетен.</p>
							<p>45. И като влезе в храма, почна да пъди ония, които продаваха и купуваха в него,</p>
							<p>46. и им казваше: писано е: "домът Ми е дом за молитва", а вие го направихте разбойнишки вертеп.</p>
							<p>47. И поучаваше всеки ден в храма. А първосвещениците и книжниците и народните стареи търсеха да Го убият,</p>
							<p>48. и не намираха, какво да Му сторят, защото целият народ Му беше привързан и Го слушаше.</p>
							<p><strong><a name="20"></a>ГЛАВА 20.</strong></p>
							<p>1. В един от ония дни, когато Той поучаваше народа в храма и благовестеше, застанаха първосвещениците и книжниците със старейте</p>
							<p>2. и Му рекоха: кажи ни, с каква власт вършиш това, или кой Ти е дал тая власт?</p>
							<p>3. Той им отговори и рече: ще ви попитам и Аз една дума, и ми кажете:</p>
							<p>4. кръщението Иоаново от небето ли беше, или от човеците?</p>
							<p>5. А те, размишлявайки помежду си, казваха: ако речем от небето, ще каже: а защо му не повярвахте?</p>
							<p>6. Ако ли речем, от човеците, целият народ ще ни избие с камъни, понеже е уверен, че Йоан бе пророк.</p>
							<p>7. И отговориха: не знаем, откъде беше.</p>
							<p>8. Иисус им рече: и Аз ви не казвам, с каква власт върша това.</p>
							<p>9. И почна да говори към народа тая притча: един човек насади лозе и го даде на лозари, и си отиде за дълго време;</p>
							<p>10. и на времето си изпрати при лозарите един слуга, за да му дадат от плодовете на лозето; но лозарите, като го набиха, отпратиха го празен.</p>
							<p>11. Изпрати и друг слуга; но те и него, като набиха и унизиха, отпратиха празен.</p>
							<p>12. Изпрати и трети; но те и него изпонараниха и изпъдиха.</p>
							<p>13. Тогава господарят на лозето рече: какво да сторя? Ще изпратя моя обичан син; може би, като го видят, ще се засрамят.</p>
							<p>14. Но лозарите, като го видяха, размишляваха помежду си, казвайки: този е наследникът; хайде да го убием, за да стане наследството му наше.</p>
							<p>15. И като го изведоха вън от лозето, убиха го. Какво, прочее, ще им направи господарят на лозето?</p>
							<p>16. Ще дойде и ще погуби тия лозари и ще даде лозето на други. А ония, като чуха това, рекоха: дано не бъде!</p>
							<p>17. Но Той, като ги погледна, рече: тогава що значи писаното: "камъкът, който отхвърлиха зидарите, той стана глава на ъгъла"?</p>
							<p>18. Всеки, който падне върху тоя камък, ще се разбие; а върху когото падне, ще го смаже.</p>
							<p>19. И в тоя час първосвещениците и книжниците поискаха да турят ръка на Него, понеже разбраха, че Той за тях каза тая притча, ала се побояха от народа.</p>
							<p>20. И като Го следяха, изпратиха съгледвачи, които, преструвайки се за праведни, да Го уловят в някоя дума, та да Го предадат на началството и властта управителева.</p>
							<p>21. И Го запитаха, думайки: Учителю, знаем, че право говориш и учиш и не гледаш на лице, но истински поучаваш на път Божий;</p>
							<p>22. позволено ли е нам да даваме данък кесарю, или не?</p>
							<p>23. А Той, като разбра лукавството им, рече им: що Ме изкушавате?</p>
							<p>24. Покажете Ми един динарий: чий образ и надпис има? Те отговориха: на кесаря.</p>
							<p>25. Той им рече: отдайте, прочее, кесаревото кесарю, а Божието Богу.</p>
							<p>26. И не можаха да Го уловят с дума пред народа, почудиха се на отговора Му и млъкнаха.</p>
							<p>27. Тогава дойдоха някои от садукеите, които твърдят, че няма възкресение, и Го попитаха, казвайки:</p>
							<p>28. Учителю, Мойсей ни е написал: ако някой женен умре бездетен, неговият брат да вземе жена му и да въздигне потомство на брата си;</p>
							<p>29. имаше, прочее, седем братя, и първият, след като взе жена, умря бездетен;</p>
							<p>30. тая жена взе вторият; и той умря бездетен;</p>
							<p>31. взе я третият, - тъй също и всички седмина, и умряха, без да оставят деца;</p>
							<p>32. след всички умря и жената;</p>
							<p>33. и тъй, при възкресението кому от тях ще бъде тя жена? понеже и седмината я имаха за жена.</p>
							<p>34. Иисус им отговори и рече: чедата на тоя свят се женят и се мъжат;</p>
							<p>35. но ония, които се сподобиха да получат оня свят и възкресението от мъртвите, нито се женят, нито се мъжат,</p>
							<p>36. и да умрат вече не могат, понеже са равни на Ангели и, бидейки синове на възкресението, са синове Божии.</p>
							<p>37. А че мъртвите ще възкръснат, и Мойсей го каза при къпината, когато нарече Господа Бог Авраамов, и Бог Исааков, и Бог Иаковов.</p>
							<p>38. Но Той не е Бог на мъртви, а на живи, защото у Него всички са живи.</p>
							<p>39. На това някои от книжниците рекоха: Учителю, добре каза.</p>
							<p>40. И не смееха вече да Го питат за нищо. А Той им рече:</p>
							<p>41. как казват, че Христос е син Давидов?</p>
							<p>42. А сам Давид казва в книгата на псалмите: "рече Господ Господу моему; седи от дясната Ми страна,</p>
							<p>43. докле туря Твоите врагове подножие на нозете Ти".</p>
							<p>44. И тъй, Давид Го нарича Господ; как тогава Той му е син?</p>
							<p>45. И когато целият народ слушаше, Той каза на учениците Си:</p>
							<p>46. пазете се от книжниците, които обичат да ходят пременени и обичат поздрави по тържищата, предни седалища в синагогите и първи места по гощавките,</p>
							<p>47. които изпояждат домовете на вдовиците и лицемерно дълго се молят; те ще получат по-тежка присъда.</p>
							<p><strong><a name="21"></a>ГЛАВА 21.</strong></p>
							<p>1. А като подигна очи, Той видя богатите, които пускаха своите приноси в съкровищницата;</p>
							<p>2. видя също и една бедна вдовица, която пускаше там две лепти,</p>
							<p>3. и рече: истина ви казвам, тая бедна вдовица пусна повече от всички;</p>
							<p>4. защото всички тия от излишъка си пуснаха приноси за Бога, а тя от немотията си пусна цялата си прехрана, що имаше.</p>
							<p>5. И когато някои говореха за храма, че е украсен с хубави камъни и приноси. Той рече:</p>
							<p>6. ще дойдат дни, когато от това, що виждате тук, няма да остане камък на камък, който да не бъде сринат.</p>
							<p>7. И Го попитаха, думайки: Учителю, а кога ще бъде това, и какъв ще е белегът, когато ще стане това?</p>
							<p>8. А Той рече: пазете се, да се не прелъстите; защото мнозина ще дойдат в Мое име, говорейки, че съм Аз, и че времето приближи. Не ходете, прочее, подире им.</p>
							<p>9. А кога чуете за войни и бъркотии, да се не уплашите, понеже трябва това да стане първом; ала не веднага ще бъде краят.</p>
							<p>10. Тогава им рече: ще въстане нароя против народ, и царство против царство;</p>
							<p>11. на места ще има големи трусове и глад, и мор, ще има и страхотии, и големи поличби от небето.</p>
							<p>12. А преди всичко това ще турят ръце на вас и ще ви изгонят, като ви предават в синагоги и в тъмници и ви водят пред царе и управници, заради Моето име;</p>
							<p>13. а това ще бъде вам за свидетелство.</p>
							<p>14. И тъй, турете си на сърце да не обмисляте отрано, що да отговаряте,</p>
							<p>15. понеже Аз ще ви дам уста и премъдрост, на която не ще могат противоречи, нито противостоя всички ваши противници,</p>
							<p>16. Ще бъдете предадени тъй също и от родители и от братя, и от роднини и приятели, и някои от вас ще умъртвят;</p>
							<p>17. и ще бъдете мразени от всички, заради Моето име;</p>
							<p>18. но и косъм от главата ви няма да загине;</p>
							<p>19. с търпението си спасявайте душите си.</p>
							<p>20. А кога видите Йерусалим обсаден от войски, тогава знайте, че е наближило запустявалото му;</p>
							<p>21. тогава ония, които се намират в Иудея, да бягат в планините; и които са в града, да излязат из него; а които са в околностите, да не влизат в него,</p>
							<p>22. защото тия дни са на отмъщение, за да се изпълни всичко писано.</p>
							<p>23. А горко на непразните и на кърмачките през ония дни; защото голяма неволя ще бъде на земята, и гняв върху тоя народ;</p>
							<p>24. и ще паднат под острието на меча, и ще бъдат откарани в плен по всички народи; а Йерусалим ще бъде тъпкан от езичници, докле се свършат времената на езичниците.</p>
							<p>25. И ще бъдат поличби по слънцето и месечината и по звездите, а по земята тъга у народите от недоумение и от морския шум и вълнение;</p>
							<p>26. тогава човеците ще примират от страх и от очакване онова, което има да връхлети върху вселената, понеже и силите небесни ще се разклатят,</p>
							<p>27. и тогава ще видят Сина Човечески да иде на облаци, със сила и слава голяма.</p>
							<p>28. А когато почне това да се сбъдва, изправете се тогава и подигнете главите си, защото се приближава избавлението ви.</p>
							<p>29. И каза им притча: погледнете смоковницата и всички дървета:</p>
							<p>30. кога вече покарат, и вие виждате това, сами знаете, че е вече близо лято.</p>
							<p>31. Тъй, и кога видите това да се сбъдва, знайте, че е близо царството Божие.</p>
							<p>32. Истина ви казвам, няма да премине тоя род, докле всичко това не се сбъдне.</p>
							<p>33. Небе и земя ще премине, ала думите Ми няма да преминат.</p>
							<p>34. Прочее, внимавайте над себе си, да не би сърцата ви да бъдат отегчавали с преяждане, пиянство и житейски грижи, и да ви застигне оня ден внезапно;</p>
							<p>35. защото той ще настъпи като примка върху всички живеещи по цялото земно лице;</p>
							<p>36. и тъй, бъдете будни във всяко време и се молете, за да можете избягна всичко онова, което има да стане, и да се изправите пред Сина Човечески.</p>
							<p>37. Денем Той поучаваше в храма, а нощите, като излизаше, прекарваше на планината, наречена Елеонска.</p>
							<p>38. И целият народ подраняваше при Него в храма да Го слуша.</p>
							<p><strong><a name="22"></a>ГЛАВА 22.</strong></p>
							<p>1. Наближаваше празник Безквасници, наречен Пасха;</p>
							<p>2. а първосвещениците и книжниците диреха, като как да Го погубят, защото се бояха от народа.</p>
							<p>3. И влезе сатаната в Иуда, наричан Искариот, един от числото на дванайсетте.</p>
							<p>4. И той отиде и се наговори с първосвещениците и воеводите, как да им Го предаде.</p>
							<p>5. Те се зарадваха и се споразумяха да му дадат пари;</p>
							<p>6. и той обеща, и търсеше сгодно време да им Го предаде не пред народа.</p>
							<p>7. И настана денят Безквасници, когато трябваше да се заколи пасхалното агне,</p>
							<p>8. и прати Иисус Петра и Йоана, като им рече: идете, пригответе ни пасха, за да ядем.</p>
							<p>9. А те Му рекоха: де искаш да приготвим?</p>
							<p>16. Той им отговори: ето, като влезете в града, ще ви срещне човек, който носи стомна с вода; идете след него в къщата, дето влезе,</p>
							<p>11. и кажете на стопанина на къщата: Учителят ти казва: де е стаята, в която да ям пасхата с учениците Си?</p>
							<p>12. И той ще ви покаже горница голяма, постлана; там пригответе.</p>
							<p>13. Като отидоха, намериха, както им бе казал, и приготвиха пасхата.</p>
							<p>14. И когато настана часът. Той седна на трапезата, и дванайсетте апостоли с Него,</p>
							<p>15. и им рече: от сърце пожелах да ям с вас тая пасха, преди да пострадам,</p>
							<p>16. понеже, казвам ви, няма вече да я ям, докле тя се не извърши в царството Божие.</p>
							<p>17. И като взе чашата и благодари, рече: вземете я и разделете помежду си,</p>
							<p>18. защото, казвам ви, няма да пия от лозовия плод, докле не дояде царството Божие.</p>
							<p>19. И като взе хляб и благодари, преломи и им даде, казвайки: това е Моето тяло, което за вас се дава; това правете за Мой спомен.</p>
							<p>20. Също взе и чашата след вечеря, като рече: тая чаша е новият завет с Моята кръв, която за вас се пролива.</p>
							<p>21. Но ето, ръката на тогова, който Ме предава, е с Мене на трапезата;</p>
							<p>22. прочее. Син Човеческий отива, според както е определено; но горко на оня човек, чрез когото се предава.</p>
							<p>23. И те почнаха да се питат помежду си, кой ли ще е от тях оня, който ще направи това.</p>
							<p>24. А имаше и препирня помежду им, кой от тях да се смята за по-голям.</p>
							<p>25. А Той им рече: царете на езичниците господаруват над тях, а ония, които ги владеят, благодетели се наричат;</p>
							<p>26. а вие недейте тъй: но по-големият между вас да бъде като по-малкия, и който началствува, да бъде като оня, който слугува.</p>
							<p>27. Защото кой е по-голям: който седи на трапезата ли, или който слугува? Не е ли оня, който седи? Пък Аз съм среди вас като прислужник.</p>
							<p>28. Но вие сте, които устояхте с Мене в Моите напасти,</p>
							<p>29. и Аз ви завещавам, както Ми завеща Моят Отец, царство,</p>
							<p>30. за да ядете и пиете на трапезата Ми в Моето царство, и да седнете на престоли да съдите дванайсетте колена Израилеви.</p>
							<p>31. И рече Господ: Симоне, Симоне! Ето, сатаната поиска да ви сее като пшеница;</p>
							<p>32. но Аз се молих за тебе, да не оскъднее вярата ти; и ти някога, кога се обърнеш, утвърди братята си.</p>
							<p>33. Той Му отговори: Господи, готов съм да отида с Тебе и в тъмница и на смърт!</p>
							<p>34. Но Той рече: казвам ти, Петре, не ще пропее днес петел, преди ти три пъти да се отречеш, че Ме познаваш.</p>
							<p>35. И рече им: когато ви пратих без кесия, и без торба, и без обуща, останахте ли лишени от нещо? Те отговориха: от нищо.</p>
							<p>36. Тогава им рече: но сега, който има кесия, нека я вземе, тъй също и торба; а който няма, нека продаде дрехата си и да купи нож;</p>
							<p>37. защото, казвам ви, върху Мене трябва да се изпълни и това писано: "и към беззаконници бе причислен". Понеже това, що се отнася до Мене, се привършва.</p>
							<p>38. Те рекоха: Господи, ето тук има два ножа. Той им отвърна: достатъчни са.</p>
							<p>39. И като излезе, тръгна, както обикновено, за Елеонската планина; след Него тръгнаха и учениците му.</p>
							<p>40. А като дойде на мястото, рече им: молете се да не паднете в изкушение.</p>
							<p>41. И Той се отдели от тях до един хвърлей камък, па преклони колене и се молеше"</p>
							<p>42. като казваше: Отче, да щеше да отклониш от Мене тая чаша! Но нека бъде не Моята воля, а Твоята.</p>
							<p>43. И яви Му се Ангел от небето и Го подкрепяше.</p>
							<p>44. И понеже се намираше във вътрешна борба, молеше се по-усърдно, а потта Му беше като кървави капки, падащи на земята.</p>
							<p>45. Като стана от молитва, дойде при учениците и ги намери заспали от тъга;</p>
							<p>46. и рече им: защо спите? станете и се молете, за да не паднете в изкушение.</p>
							<p>47. Докле още говореше Той, ето тълпа, а пред нея вървеше един от дванайсетте, наричан Иуда, който се приближи до Иисуса, за да Го целуне. Понеже такъв знак им бе дал: Когото целуна. Той е.</p>
							<p>48. А Иисус му рече: Иудо, с целуваме ли предаваш Сина Човечески?</p>
							<p>49. Тия, които бяха с Него, като видяха, какво ще стане, рекоха Му: Господи, да ударим ли с нож?</p>
							<p>50. И един от тях удари слугата на първосвещеника и му отряза дясното ухо.</p>
							<p>51. Отговори Иисус и рече: оставете, спрете се! И като се допря до ухото му, изпери го.</p>
							<p>52. А на първосвещениците и началниците на храма и на старейте, които бяха надошли против Него, Иисус рече: като на разбойник сте излезли с ножове и колове, за да Ме хванете!</p>
							<p>53. Всеки ден бивах с вас в храма, и не дигнахте ръка срещу Мене, но сега е ваше времето и властта на мрака.</p>
							<p>54. Като Го хванаха, поведоха и заведоха Го в дома на първосвещеника. А Петър следваше отдалеч.</p>
							<p>55. Когато накладоха огън сред двора и седнаха наедно, седеше и Петър между тях.</p>
							<p>56. Една слугиня, като го видя седнал срещу светлината, взря се в него и рече: и тоя беше с Него.</p>
							<p>57. Но той се отрече от Него, като каза: жено, не Го познавам.</p>
							<p>58. След малко друг един, като го видя, рече: и ти си от тях. Но Петър отвърна; човече, не съм.</p>
							<p>59. А като се мина около час време, друг някой взе да твърди, като казваше: наистина, и тоя с Него беше, защото е галилеец.</p>
							<p>60. Но Петър рече: човече, не зная, какво говориш. И веднага, докле още говореше той, петелът пропя.</p>
							<p>61. Тогава Господ, като се обърна, погледна Петра, и Петър си спомни думите на Господа, както му бе казал: преди още петел да пропее, ти три пъти ще се отречеш от Мене.</p>
							<p>62. И като излезе вън, горко плака.</p>
							<p>63. Човеците, които държаха Иисуса, ругаеха Го и Го биеха;</p>
							<p>64. и като Го забулиха, удряха Го по лицето и Го питаха: проречи, кой Те удари?</p>
							<p>65. И много други хули казваха против Него.</p>
							<p>66. А щом се съмна, събраха се старейте народни, първосвещениците и книжниците, и Го въведоха в синедриона си;</p>
							<p>67. и казваха: ако си Ти Христос, кажи ни! Той им отговори: ако ви кажа, няма да повярвате;</p>
							<p>68. ако ви пък и попитам, няма да Ми отговорите, нито да Ме пуснете;</p>
							<p>69. отсега Син Човеческий ще седне отдясно на Божията сила.</p>
							<p>70. И всички рекоха: и тъй, Ти ли си Син Божий? Той им отговори: вие казвате, че съм Аз.</p>
							<p>71. А те рекоха: какво свидетелство ни трябва още? ние сами чухме от устата Му.</p>
							<p><strong><a name="23"></a>ГЛАВА 23.</strong></p>
							<p>1. И дигна се цялото множество, и Го поведоха към Пилата,</p>
							<p>2. и почнаха да Го обвиняват, говорейки: намерихме Тогова, че развратява народа ни и забранява да се дава кесарю данък, като казва за Себе Си, че бил Христос Цар.</p>
							<p>3. А Пипат Го попита и каза: Ти ли си Царят на иудеите? А Той отговори и му рече: ти казваш.</p>
							<p>4. Пилат рече на първосвещениците и на народа: аз не намирам никаква вина у Тогова Човека.</p>
							<p>5. Но те настояваха да казват, че Той бунтува народа, като поучава по цяла Иудея, начевайки от Галилея дотук.</p>
							<p>6. Пилат, като чу за Галилея, попита: нима Човекът е галилеец?</p>
							<p>7. И като узна, че Той е подвластен на Ирода, изпрати Го при Ирода, който през тия дни беше тъй също в Йерусалим.</p>
							<p>8. А Ирод, като видя Иисуса, много се зарадва, понеже отдавна желаеше да Го види, тъй като беше слушал много за Него, и се надяваше да види някое чудо да стане от Него,</p>
							<p>9. и Му задаваше много въпроси, но Той нищо му не отговаряше.</p>
							<p>10. А първосвещениците и книжниците стояха и силно Го обвиняваха.</p>
							<p>11. Но Ирод с войниците си, като Го унизи и подигра, облече Го в светла дреха и Го изпрати назад при Пилата.</p>
							<p>12. И него ден Пилат и Ирод станаха приятели помежду си, понеже по-рано враждуваха един против други.</p>
							<p>13. А Пилат, като повика първосвещениците, началниците и народа,</p>
							<p>14. каза им: доведохте ми Тоя Човек като развратител на народа; а ето, аз изследвах пред вас, и не намерих у Тогози Човека никаква вина от онова, в каквото Го обвинявате;</p>
							<p>15. но нито Ирод намери, понеже Го пратих и при него; и ето, нищо достойно за смърт Той не е извършил;</p>
							<p>16. и тъй, след като Го накажа, ще Го пусна.</p>
							<p>17. А той трябваше за празника да им пуска един затворник.</p>
							<p>18. Но целият народ закрещя: премахни Тогова! а пусни ни Варава.</p>
							<p>19. А Варава беше хвърлен в тъмница за извършен в града бунт и убийство.</p>
							<p>20. Пилат отново издигна глас, като желаеше да пусне Иисуса.</p>
							<p>21. Но те крещяха: разпни Го, разпни!</p>
							<p>22. Той и трети път им рече: та какво зло е сторил Тоя? Аз не намерих в Него нищо да заслужава смърт; затова след като Го накажа, ще Го пусна.</p>
							<p>23. Но те настояваха с голям вик да изискват да бъде разпнат; и викът техен и тоя на първосвещениците надделя.</p>
							<p>24. И Пилат реши да бъде, според както искат те,</p>
							<p>25. и пусна им хвърления в тъмницата за бунт и убийство, когото искаха, а Иисуса предаде на волята им.</p>
							<p>26. И когато Го поведоха, уловиха някого си Симона Киринеец, който идеше от нива, и сложиха върху му кръста, за да го носи след Иисуса.</p>
							<p>27. И след Него вървеше голямо множество народ и жени, които плачеха и ридаеха за Него.</p>
							<p>28. А Иисус, като се обърна към тях, рече: дъщери иерусалимски, не плачете за Мене, а плачете за себе си и за чедата си;</p>
							<p>29. понеже, ето, наближават дни, когато ще се каже: блазе на неплодни, и на утроби неродили, и на гърди некърмили!</p>
							<p>30. Тогава ще почнат да казват на планините: паднете върху ни! и на хълмовете: затрупайте ни!</p>
							<p>31. Защото, ако това правят със зеленото дърво, какво ще бъде със сухото?</p>
							<p>32. Водеха и двама злодейци, за да бъдат погубени с Него.</p>
							<p>33. И когато отидоха на мястото, наречено Лобно, там разпнаха Него и злодейците, единия отдясно, а другия отляво.</p>
							<p>34. А Иисус говореше: Отче! прости им, понеже не знаят, що правят. И като деляха дрехите Му, хвърлиха жребие.</p>
							<p>35. А народът стоеше и гледаше. Подгавряха се заедно с народа и началниците, казвайки: други спаси, нека спаси и Себе Си, ако Този е Христос, избраникът Божий.</p>
							<p>36. Също и войниците се подиграваха с Него, като се приближаваха и Му поднасяха оцет,</p>
							<p>37. и казваха: ако си Ти Иудейският Цар, спаси се Сам.</p>
							<p>38. И над Него имаше надпис, написан на гръцки, латински и еврейски: Този е Царят Иудейски.</p>
							<p>39. Един от увисналите на кръста злодейци Го хулеше и казваше: ако си Ти Христос, спаси Себе Си и нас.</p>
							<p>40. А другият, като заговори, мъмреше тогова и казваше: та и от Бога ли се не боиш ти, когато и сам си осъден на същото?</p>
							<p>41. А ние сме осъдени справедливо, защото получаваме заслуженото според делата си; но Тоя нищо лошо не е сторил.</p>
							<p>42. И казваше на Иисуса: спомни си за мене, Господи, кога дойдеш в царството Си!</p>
							<p>43. И отговори му Иисус: истина ти казвам: днес ще бъдеш с Мене в рая.</p>
							<p>44. Беше вече около шестия час, и настана мрак по цялата земя до деветия час;</p>
							<p>45. и потъмня слънцето, и храмовата завеса се раздра през средата.</p>
							<p>46. Иисус, като извика с висок глас, рече: Отче! в Твоите ръце предавам духа Си. И това като каза, издъхна.</p>
							<p>47. А стотникът, като видя станалото, прослави Бога и рече: наистина. Тоя Човек е бил праведник.</p>
							<p>48. И целият народ, който се бе събрал на това зрелище, като видя станалото, връщаше се, удряйки се в гърди.</p>
							<p>49. А стояха надалеч и гледаха това всичките Му познайници и жените, които вървяха подире Му от Галилея.</p>
							<p>50. И ето, някой си, на име Йосиф, съветник, човек добър и справедлив,</p>
							<p>51. - той не бе се съгласил с решението и деянията им, - из Ариматея, иудейски град, който очакваше тъй също царството Божие,</p>
							<p>52. дойде при Пилата и измоли тялото Иисусово;</p>
							<p>53. и като Го сне, обви в плащаница и Го положи в гроб, изсечен в скала, дето никой не бе още полаган.</p>
							<p>54. Тоя ден беше петък, и настъпваше вече събота.</p>
							<p>55. Вървяха подире и жените, които бяха дошли с Иисуса от Галилея, и видяха гроба и как бе положено тялото Му;</p>
							<p>56. и като се върнаха, приготвиха благовония и миро, а в събота си починаха според заповедта.</p>
							<p><strong><a name="24"></a>ГЛАВА 24.</strong></p>
							<p>1. А в първия ден на седмицата, много рано, носейки приготвените благовония, те дойдоха при гроба, а заедно с тях и някои други,</p>
							<p>2. ала намериха камъка отвален от гроба.</p>
							<p>3. И като влязоха, не намериха тялото на Господа Иисуса.</p>
							<p>4. И докле недоумяваха за това, ето, изправиха се пред тях двама мъже в бляскави дрехи.</p>
							<p>5. И както бяха уплашени и навели лице към земята, - мъжете им рекоха: защо търсите Живия между мъртвите?</p>
							<p>6. Няма Го тука, но възкръсна; припомнете си, какво ви бе казал, когато беше още в Галилея,</p>
							<p>7. говорейки, че Син Човеческий трябва да бъде предаден в ръце на човеци грешници и да бъде разпнат и на третия ден да възкръсне.</p>
							<p>8. И спомниха си думите Му.</p>
							<p>9. И като се върнаха от гроба,обадиха всичко това на единайсетте и на всички Други.</p>
							<p>10. Те бяха Магдалина Мария, и Йоана, и Мария, майка на Накова, и другите с тях, които обадиха на апостолите за това.</p>
							<p>11. И техните думи им се показаха празни, и не им повярваха.</p>
							<p>12. Но Петър стана, затече се към гроба и, като се наведе, видя вътре само повивките и се върна, чудейки се сам в себе си за станалото.</p>
							<p>13. В същия ден двама от тях отиваха в едно село, на име Емаус, което беше на шейсет стадии далеч от Йерусалим,</p>
							<p>14. и разговаряха се помежду си за всичко онова, що се бе случило.</p>
							<p>15. И както се разговаряха и разсъждаваха помежду си, Сам Иисус се приближи и вървеше с тях;</p>
							<p>16. но очите им се премрежиха, за да Го не познаят.</p>
							<p>17. А Той им рече: какви са тия думи, които, вървешком, разменяте помежду си, и защо сте тъжни?</p>
							<p>18. Единият от тях, на име Клеопа, Му отговори и рече: Ти ли си само странник в Йерусалим и не си узнал това, което е в него станало през тия дни?</p>
							<p>19. И попита ги: кое? Те Му отговориха: което стана с Иисуса Назарееца, Който беше пророк, силен на дело и слово пред Бога и целия народ;</p>
							<p>20. как нашите първосвещеници и началници Го предадоха да бъде осъден на смърт и Го разпнаха;</p>
							<p>21. а ние се надявахме, че Той е Оня, Който щеше да избави Израиля; но при всичко това днес е вече трети ден, откак стана това;</p>
							<p>22. па и някои жени от нашите ни слисаха: те ходили рано на гроба,</p>
							<p>23. и не намерили тялото Му; и като дойдоха, разправяха, че им се явили и Ангели, които казвали, че Той е жив;</p>
							<p>24. и някои от нашите отидоха на гроба, и намерили тъй, както и жените казаха; ала Него не видели.</p>
							<p>25. Тогава Той им рече; о, несмислени и мудни по сърце да вярвате на всичко, що са казали пророците!</p>
							<p>26. Нали тъй трябваше да пострада Христос и да влезе в славата Си?</p>
							<p>27. И като начена от Моисея и от всички пророци, обясняваше им казаното за Него в цялото Писание.</p>
							<p>28. И те се приближиха до селото, в което отиваха; а Той показваше вид, че иска да върви по-нататък;</p>
							<p>29. но те Го задържаха, като казваха: остани с нас, понеже е привечер, и денят се превали. И Той влезе, за да остане с тях.</p>
							<p>30. И когато Той седеше с тях на трапезата, взе хляба, благослови, преломи и им подаваше;</p>
							<p>31. тогава им се отвориха очите, и те Го познаха; ала Той стана невидим за тях.</p>
							<p>32. И те си казаха един другиму: не гореше ли в нас сърцето ни, когато Той ни говореше по пътя и когато ни обясняваше Писанието?</p>
							<p>33. И в същия час станаха, върнаха се в Йерусалим и намериха събрани единайсетте и ония, които бяха с тях,</p>
							<p>34. да казват, че Господ наистина възкръснал и се явил на Симона.</p>
							<p>35. И те разказваха за случилото се по пътя, и как Го познаха, когато преломяваше хляба.</p>
							<p>36. Когато те приказваха за това. Сам Иисус застана сред тях и им каза: мир вам!</p>
							<p>37. Те, смутени и изплашени, помислиха, че виждат дух;</p>
							<p>38. но Той им рече: защо се смущавате, и защо такива мисли влизат в сърцата ви?</p>
							<p>39. Вижте ръцете Ми и нозете Ми: Аз съм Същият; попипайте Ме и вижте; понеже духът няма плът и кости, както виждате Мене, че имам.</p>
							<p>40. И като рече това, показа им ръцете и нозете.</p>
							<p>41. А понеже те от радост още не вярваха и се чудеха. Той им рече: имате ли тук нещо за ядене?</p>
							<p>42. Те му дадоха късче печена риба и вощен мед.</p>
							<p>43. И като взе, яде пред тях.</p>
							<p>44. И рече им: ето това е, за което ви бях говорил, когато бях още с вас, че трябва да се изпълни всичко, писано за Мене в Закона Моисеев и у пророците и в псалмите.</p>
							<p>45. Тогава им отвори ума, за да разбират Писанията,</p>
							<p>46. и им рече: тъй е писано, и тъй трябваше Христос да пострада и да възкръсне от мъртвите на третия ден,</p>
							<p>47. и да бъде проповядвано в Негово име покаяние и прощение на греховете у всички народи, начевайки от Йерусалим;</p>
							<p>48. а вие сте свидетели за това;</p>
							<p>49. и Аз ще изпратя обещанието на Отца Ми върху вас; а вие стойте в град Йерусалим, докле се облечете в сила отгоре.</p>
							<p>50. И ги изведе вън до Витания и, като дигна ръцете Си, благослови ги.</p>
							<p>51. И, както ги благославяше, отдели се от тях и се възнасяше на небето.</p>
							<p>52. Те Му се поклониха и се върнаха в Йерусалим с голяма радост.</p>
							<p>53. И бяха винаги в храма, като славеха и благославяха Бога. Амин.</p>

						</div></div></div>
			</div>

			<div>
				<div class="reader-message"></div>
			</div>
			<div aria-owns="toolbar"></div>
		</div>
	</body>
</html>
